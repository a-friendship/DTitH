<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en">
	<head>
		<meta http-equiv="Content-Type" content="text/html; charset=UTF-8" /><!--THIS FILE IS GENERATED FROM AN XML MASTER. DO NOT EDIT (5)-->
		<title>L'amica geniale</title>
		<meta name="author" content="Elena Ferrante" />
		<meta name="generator" content="Text Encoding Initiative Consortium XSLT stylesheets" />
		<meta name="DC.Title" content="L'amica geniale" />
		<meta name="DC.Type" content="Text" />
		<meta name="DC.Format" content="text/html" />
		<link href="css/maincss.css" rel="stylesheet" type="text/css" />
		/>
	</head>
	<body class="simple" id="TOP">
		<div class="stdheader autogenerated">
			<h1 class="maintitle">L'amica geniale</h1>
		</div>
		<!--TEI front-->
		<h2>Table of contents</h2>
		<ul class="toc toc_body">
			<li class="toc"><span class="headingNumber">1. </span><a class="toc toc_0" href="#infanzia" title="INFANZIA Storia di don Achille">INFANZIA: Storia di don Achille</a>
				<ul class="toc">
					<li class="toc"><span class="headingNumber">1.1. </span><a class="toc toc_1" href="#chapin1" title="1">1</a></li>
					<li class="toc"><span class="headingNumber">1.2. </span><a class="toc toc_1" href="#chapin2" title="2.">2.</a></li>
					<li class="toc"><span class="headingNumber">1.3. </span><a class="toc toc_1" href="#chapin3" title="3.">3.</a></li>
					<li class="toc"><span class="headingNumber">1.4. </span><a class="toc toc_1" href="#chapin4" title="4.">4.</a></li>
					<li class="toc"><span class="headingNumber">1.5. </span><a class="toc toc_1" href="#chapin5" title="5.">5.</a></li>
					<li class="toc"><span class="headingNumber">1.6. </span><a class="toc toc_1" href="#chapterin6" title="6.">6.</a></li>
					<li class="toc"><span class="headingNumber">1.7. </span><a class="toc toc_1" href="#chapin7" title="7.">7.</a></li>
					<li class="toc"><span class="headingNumber">1.8. </span><a class="toc toc_1" href="#chaptin8" title="8.">8.</a></li>
					<li class="toc"><span class="headingNumber">1.9. </span><a class="toc toc_1" href="#chapin9" title="9.">9.</a></li>
					<li class="toc"><span class="headingNumber">1.10. </span><a class="toc toc_1" href="#chapin10" title="10.">10.</a></li>
					<li class="toc"><span class="headingNumber">1.11. </span><a class="toc toc_1" href="#chapin11" title="11.">11.</a></li>
					<li class="toc"><span class="headingNumber">1.12. </span><a class="toc toc_1" href="#chapin12" title="12.">12.</a></li>
					<li class="toc"><span class="headingNumber">1.13. </span><a class="toc toc_1" href="#chapin13" title="13.">13.</a></li>
					<li class="toc"><span class="headingNumber">1.14. </span><a class="toc toc_1" href="#chapin14" title="14.">14.</a></li>
					<li class="toc"><span class="headingNumber">1.15. </span><a class="toc toc_1" href="#chapin15" title="15.">15.</a></li>
					<li class="toc"><span class="headingNumber">1.16. </span><a class="toc toc_1" href="#chapin16" title="16.">16.</a></li>
					<li class="toc"><span class="headingNumber">1.17. </span><a class="toc toc_1" href="#chapin17" title="17.">17.</a></li>
					<li class="toc"><span class="headingNumber">1.18. </span><a class="toc toc_1" href="#chapin18" title="18.">18.</a></li>
				</ul>
			</li>
		</ul>
		<!--TEI body-->
		<div class="teidiv0" id="infanzia"><h2><span class="headingNumber">1. </span><span class="head">INFANZIA: Storia di don Achille</span></h2><div class="teidiv1" id="chapin1"><h3><span class="headingNumber">1.1. </span><span class="head">1</span></h3>
			<p><span class="date">La volta che <span class="persName">Lila</span> e <span class="persName">io</span> decidemmo di salire per le scale buie che portavano</span>, gradino dietro gradino, rampa dietro rampa, fino alla porta dell’appartamento di <span class="persName">don Achille</span>, cominciò la nostra amicizia.</p>
			<p>Mi ricordo la luce violacea del cortile, gli odori di una serata tiepida di primavera. Le mamme stavano preparando la cena, era ora di rientrare, ma noi ci attardavamo sottoponendoci per sfida, senza mai rivolgerci la parola, a prove di coraggio. Da qualche tempo, dentro e fuori scuola, non facevamo che quello. <span class="persName">Lila</span> infilava la mano e tutto il braccio nella bocca nera di un tombino, e io lo facevo subito dopo a mia volta, col batticuore, sperando che gli scarafaggi non mi corressero su per la pelle e i topi non mi mordessero. Lila s’arrampicava fino alla finestra a pianterreno della <span class="persName">signora Spagnuolo</span>, s’appendeva alla sbarra di ferro dove passava il filo per stendere i panni, si dondolava, quindi si lasciava andare giù sul marciapiede, e io lo facevo subito dopo a mia volta, pur temendo di cadere e farmi male. <span class="persName">Lila</span> s’infilava sotto pelle la rugginosa spilla francese che aveva trovato per strada non so quando ma che conservava in tasca come il regalo di una fata; e io osservavo la punta di metallo che le scavava un tunnel biancastro nel palmo, e poi, quando lei l’estraeva e me la tendeva, facevo lo stesso.</p>
			<p>A un certo punto mi lanciò uno sguardo dei suoi, fermo, con gli occhi stretti, e si diresse verso la palazzina dove abitava <span class="persName">don Achille</span>. Mi gelai di paura. <span class="persName">Don Achille</span> era l’orco delle favole, avevo il divieto assoluto di avvicinarlo, parlargli, guardarlo, spiarlo, bisognava fare come se non esistessero né lui né la sua famiglia. C’erano nei suoi confronti, in casa mia ma non solo, un timore e un odio che non sapevo da dove nascessero. <span class="persName">Mio padre</span> ne parlava in un modo che me l’ero immaginato grosso, pieno di bolle violacee, furioso malgrado il “don”, che a me suggeriva un’autorità calma. Era un essere fatto di non so quale materiale, ferro, vetro, ortica, ma vivo, vivo col respiro caldissimo che gli usciva dal naso e dalla bocca.</p>
			<p>Credevo che se solo l’avessi visto da lontano mi avrebbe cacciato negli occhi qualcosa di acuminato e bruciante. Se poi avessi fatto la pazzia di avvicinarmi alla porta di casa sua mi avrebbe uccisa.</p>
			<p>Aspettai un po’ per vedere se <span class="persName">Lila</span> ci ripensava e tornava indietro. Sapevo cosa voleva fare, avevo inutilmente sperato che se ne dimenticasse, e invece no. I lampioni non si erano ancora accesi e nemmeno le luci delle scale. Dalle case arrivavano voci nervose. Per seguirla dovevo lasciare l’azzurrognolo del cortile ed entrare nel nero del portone. Quando finalmente mi decisi, all’inizio non vidi niente, sentii solo un odore di roba vecchia e DDT. Poi mi abituai allo scuro e scoprii <span class="persName">Lila</span> seduta sul primo gradino della prima rampa. Si alzò e cominciammo a salire.</p>
			<p>Avanzammo tenendoci dal lato della parete, lei due gradini avanti, io due gradini indietro e combattuta tra accorciare la distanza o lasciare che aumentasse. M’è rimasta l’impressione della spalla che strisciava contro il muro scrostato e l’idea che gli scalini fossero molto alti, più di quelli della palazzina dove abitavo. Tremavo. Ogni rumore di passi, ogni voce era <span class="persName">don Achille</span> che ci arrivava alle spalle o ci veniva incontro con un lungo coltello, di quelli per aprire il petto alle galline. Si sentiva un odore d’aglio fritto. <span class="persName">Maria</span>, la moglie di <span class="persName">don Achille</span>, mi avrebbe messo nella padella con l’olio bollente, i figli mi avrebbero mangiato, lui mi avrebbe succhiato la testa come faceva mio padre con le triglie.</p>
			<p>Ci fermammo spesso, e tutte le volte sperai che <span class="persName">Lila</span> decidesse di tornare indietro. Ero molto sudata, lei non so. Ogni tanto guardava in alto, ma non capivo cosa, si vedeva solo il grigiore dei finestroni a ogni rampa. Le luci si accesero all’improvviso, ma tenui, polverose, lasciando ampie zone d’ombra piene di pericoli. Aspettammo per capire se era stato <span class="persName">don Achille</span> a girare l’interruttore ma non sentimmo niente, né passi né una porta che si apriva o si chiudeva. Poi Lila proseguì, e io dietro.</p>
			<p>Lei riteneva di fare una cosa giusta e necessaria, io mi ero dimenticata ogni buona ragione e di sicuro ero lì solo perché c’era lei. Salivamo lentamente verso il più grande dei nostri terrori di allora, andavamo a esporci alla paura e a interrogarla.</p>
			<p>Alla quarta rampa <span class="persName">Lila</span> si comportò in modo inatteso. Si fermò ad aspettarmi e quando la raggiunsi mi diede la mano. Questo gesto cambiò tutto tra noi per sempre.</p>
		</div>
		<div class="teidiv1" id="chapin2"><h3><span class="headingNumber">1.2. </span><span class="head">2.</span></h3>
			<p>Era stata colpa sua. <span class="date">In un tempo non troppo distante</span> – dieci giorni, un mese, chi lo sa, ignoravamo tutto del tempo, allora – mi aveva preso la bambola a tradimento e l’aveva buttata in fondo a uno scantinato. Ora stavamo salendo verso la paura, allora ci eravamo sentite obbligate a scendere, e di corsa, verso l’ignoto. In alto, in basso, ci pareva sempre di andare incontro a qualcosa di terribile che, pur esistendo da prima di noi, era noi e sempre noi che aspettava. Quando si è al mondo da poco è difficile capire quali sono i disastri all’origine del nostro sentimento del disastro, forse non se ne sente nemmeno la necessità. I grandi, in attesa di domani, si muovono in un presente dietro al quale c’è ieri o l’altro ieri o al massimo la settimana scorsa: al resto non vogliono pensare. I piccoli non sanno il significato di ieri, dell’altro ieri, e nemeno di domani, tutto è questo, ora: la strada è questa, il portone è questo, le scale sono queste, questa è mamma, questo è papà, questo è il giorno, questa la notte. Io ero piccola e a conti fatti la mia bambola sapeva più di me. Le parlavo, mi parlava. Aveva una faccia di celluloide con capelli di celluloide e occhi di celluloide. Indossava un vestitino blu che le aveva cucito mia madre in un raro momento felice, ed era bellissima. La bambola di Lila, invece, aveva un corpo di pezza gialliccia pieno di segatura, mi pareva brutta e lercia. Le due si spiavano, si soppesavano, erano pronte a scappare tra le nostre braccia se scoppiava un temporale, se c’erano i tuoni, se qualcuno più grande e più forte e coi denti aguzzi le voleva ghermire.</p>
			<p>Giocavamo nel cortile, ma come se non giocassimo insieme. Lila era seduta per terra, da un lato della finestrella di uno scantinato, io dall’altro. Ci piaceva, quel posto, innanzitutto perché potevamo disporre, sul cemento tra le sbarre dell’apertura, contro il reticolo, sia le cose di Tina, la mia bambola, sia quelle di Nu, la bambola di Lila. Ci mettevamo sassi, tappi di gassosa, fiorellini, chiodi, schegge di vetro. Ciò che Lila diceva a Nu io lo captavo e lo dicevo a voce bassa a Tina, ma modificandolo un po’. Se lei prendeva un tappo e lo metteva in testa alla sua bambola come se fosse un cappello, io dicevo alla mia, in dialetto: Tina, mettiti la corona di regina se no prendi freddo. Se Nu giocava a campana in braccio a Lila, io poco dopo facevo fare lo stesso a Tina. Ma non succedeva ancora che concordassimo un gioco e cominciasse una collaborazione. Persino quel posto lo sceglievamo senza accordo. Lila andava lì, e io girellavo, fingevo di andare da un’altra parte. Poi, come se niente fosse, mi disponevo anch’io accanto allo sfiatatoio, ma dal lato opposto.</p>
			<p>La cosa che ci attraeva di più era l’aria fredda dello scantinato, un soffio che ci rinfrescava in primavera e d’estate. Poi ci piacevano le sbarre con le ragnatele, il buio, e il reticolo fitto che, rossastro di ruggine, si arricciolava sia dal lato mio che da quello di Lila, creando due spiragli paralleli attraverso i quali potevamo far cadere nell’oscurità sassi e ascoltarne il rumore quando toccavano terra. Tutto era bello e pauroso, allora. Attraverso quelle aperture il buio poteva prenderci all’improvviso le bambole, a volte al sicuro tra le nostre braccia, più spesso messe di proposito accanto al reticolo ritorto e quindi esposte al respiro freddo dello scantinato, ai rumori minacciosi che ne venivano, ai fruscii, agli scricchiolii, al raspare.</p>
			<p>Nu e Tina non erano felici. I terrori che assaporavamo noi ogni giorno erano i loro. Non ci fidavamo della luce sulle pietre, sulle palazzine, sulla campagna, sulle persone fuori e dentro le case. Ne intuivamo gli angoli neri, i sentimenti compressi ma sempre vicini a esplodere. E attribuivamo a quelle bocche scure, alle caverne che oltre di loro si aprivano sotto le palazzine del rione, tutto ciò che ci spaventava alla luce del giorno. Don Achille, per esempio, era non solo nella sua casa all’ultimo piano ma anche lì sotto, ragno tra i ragni, topo tra i topi, una forma che assumeva tutte le forme. Lo immaginavo a bocca aperta per via di lunghe zanne d’animale, corpo di pietra invetriata ed erbe velenose, sempre pronto ad accogliere in un’enorme borsa nera tutto ciò che lasciavamo cadere dagli angoli divelti del reticolo. Quella borsa era un tratto fondamentale di <span class="persName">don Achille</span>, ce l’aveva sempre, anche in casa sua, e ci metteva dentro materia viva e morta.</p>
			<p><span class="persName">Lila</span> sapeva che avevo quella paura, la mia bambola ne parlava ad alta voce. Per questo, proprio nel giorno in cui senza nemmeno contrattare, solo con gli sguardi e i gesti, ci scambiammo per la prima volta le nostre bambole, lei, appena ebbe Tina, la spinse oltre la rete e la lasciò cadere nell’oscurità.</p>
		</div>
		<div class="teidiv1" id="chapin3"><h3><span class="headingNumber">1.3. </span><span class="head">3.</span></h3>
			<p><span class="persName">Lila</span> comparve nella mia vita <span class="date">in prima elementare</span> e mi impressionò subito perché era molto cattiva. Eravamo tutte un po’ cattive, in quella classe, ma solo quando <span class="persName">la maestra Oliviero</span> non poteva vederci. Lei invece era cattiva sempre. Una volta ridusse a pezzetti la carta assorbente, prima infilò i frammenti a uno a uno nel buco dell’inchiostro, poi cominciò a pescarli col pennino e a lanciarceli addosso. Io fui colpita due volte nei capelli e una volta sul colletto bianco. La maestra strillò come sapeva fare lei, con una voce ad ago, lunga e puntuta, che ci terrorizzava, e le ordinò di andare subito in castigo dietro la lavagna. Lila non obbedì e non parve nemmeno spaventarsi, anzi continuò a lanciare in giro pezzi di carta bagnati nell’inchiostro. La maestra Oliviero, allora, una donna pesante che ci sembrava molto vecchia anche se doveva essere appena sopra i quaranta, venne giù dalla cattedra minacciandola, inciampò non si sa bene su cosa, non riuscì a tenersi in equilibrio e andò a sbattere con la faccia contro lo spigolo di un banco. Restò sul pavimento che pareva morta.</p>
			<p>Cosa successe subito dopo non me lo ricordo, ricordo solo il corpo immobile della maestra, un fagotto scuro, e <span class="persName">Lila</span> che la fissava col viso serio.</p>
			<p>Ho in mente tanti incidenti di questo tipo. Vivevamo in un mondo in cui bambini e adulti si ferivano spesso, dalle ferite usciva il sangue, veniva la suppurazione e a volte morivano. Una delle figlie della <span class="persName">signora Assunta</span>, la fruttivendola, si era ferita con un chiodo ed era morta di tetano. Il figlio più piccolo della &gt;<span class="persName">signora Spagnuolo</span> era morto di crup alla gola. Un mio cugino, all’età di vent’anni, una mattina andò a spalare macerie e la sera era morto schiacciato, col sangue che gli usciva dalle orecchie e dalla bocca. Il padre di <span class="persName">mia madre</span> era rimasto ucciso perché stava costruendo un palazzo ed era caduto giù. Il padre del <span class="persName">signor Peluso</span> non aveva un braccio, gliel’aveva tagliato il tornio a tradimento. La sorella di <span class="persName">Giuseppina</span>, la moglie del signor Peluso, era morta di tubercolosi a ventidue anni. Il figlio grande di <span class="persName">don Achille</span> – non l’avevo mai visto, eppure mi pareva di ricordarmelo – era andato in guerra ed era morto due volte, prima annegato nell’oceano Pacifico, poi mangiato dai pescecani. Tutta la famiglia Melchiorre era morta abbracciata, urlando di paura, sotto un bombardamento. La vecchia signorina Clorinda era morta respirando il gas invece dell’aria. Giannino, che stava in quarta quando noi eravamo in prima, un giorno era morto perché aveva trovato una bomba e l’aveva toccata. Luigina, con cui avevamo giocato in cortile o forse no, era solo un nome, l’aveva uccisa il tifo petecchiale. Il nostro mondo era così, pieno di parole che ammazzavano: il crup, il tetano, il tifo petecchiale, il gas, la guerra, il tornio, le macerie, il lavoro, il bombardamento, la bomba, la tubercolosi, la suppurazione. Faccio risalire le tante paure che mi hanno accompagnata per tutta la vita a quei vocaboli e a quegli anni.</p>
			<p>Si poteva morire anche di cose che parevano normali. Si poteva morire, per esempio, se sudavi e poi bevevi l’acqua fredda del rubinetto senza esserti prima bagnata i polsi: succedeva che ti coprivi di puntini rossi, ti veniva la tosse e non potevi respirare più. Si poteva morire se mangiavi le ciliegie nere senza sputare il nocciolo. Si poteva morire se masticavi la gomma americana e per distrazione la ingoiavi. Si poteva morire soprattutto se prendevi una botta alla tempia. La tempia era un posto fragilissimo, ci stavamo tutte molto attente. Bastava una sassata, e le sassate erano la norma. All’uscita di scuola una banda di maschi della campagna, capeggiata da uno che si chiamava <span class="persName">Enzo</span> o Enzuccio, uno dei figli di <span class="persName">Assunta</span> la fruttivendola, cominciò a tirarci le pietre. Si sentivano offesi dal fatto che eravamo più brave di loro. Quando arrivavano i sassi scappavamo tutte, ma <span class="persName">Lila</span> no, seguitava a camminare con passo regolare e a volte addirittura si fermava. Era molto brava a studiare la traiettoria dei sassi e a scansarli con un movimento calmo, oggi direi elegante. Aveva un fratello maschio più grande e forse aveva imparato da lui, non so, anch’io avevo fratelli ma più piccoli di me e da loro non avevo imparato niente. Tuttavia, quando mi rendevo conto che era rimasta indietro, pur avendo molta paura mi fermavo ad aspettarla.</p>
			<p>C’era già allora qualcosa che mi impediva di abbandonarla. Non la conoscevo bene, non ci eravamo mai rivolte la parola pur essendo continuamente in gara tra noi, in classe e fuori. Ma sentivo confusamente che se fossi scappata insieme alle altre avrei lasciato a lei qualcosa di mio che non mi avrebbe restituito più.</p>
			<p>All’inizio restavo nascosta dietro un angolo e mi sporgevo per vedere se Lila arrivava. Poi, visto che non si muoveva, mi costringevo a raggiungerla, le passavo le pietre, le tiravo anch’io. Ma lo facevo senza convinzione, ho fatto molte cose nella mia vita ma mai convinta, mi sono sempre sentita un po’ scollata dalle mie stesse azioni. <span class="persName">Lila</span> invece aveva, da piccola – ora non so dire di preciso se già a sei o a sette anni, o quando andammo insieme su per le scale che portavano a casa di <span class="persName">don Achille</span> e ne avevamo otto, quasi nove –, la caratteristica della determinazione assoluta. Che impugnasse l’asta tricolore della penna o una pietra o il corrimano delle scale buie, comunicava l’idea che ciò che ne doveva seguire – conficcare con un lancio preciso il pennino nel legno del banco, dispensare pallottole intrise di inchiostro, colpire i maschi della campagna, salire fino alla porta di <span class="persName">don Achille</span> – l’avrebbe fatto senza esitazione.</p>
			<p>La banda veniva dal terrapieno della ferrovia, faceva provvista di sassi tra i binari. <span class="persName">Enzo</span>, il capo, era un bambino molto pericoloso, almeno tre anni più di noi, ripetente, coi capelli cortissimi biondi e gli occhi chiari. Lanciava con precisione pietre piccole dai bordi taglienti, e <span class="persName">Lila</span> aspettava i suoi tiri per mostrargli come li scansava, farlo arrabbiare ancora di più e rispondere subito con tiri altrettanto pericolosi. Una volta lo colpimmo alla caviglia destra, e dico lo colpimmo perché ero stata <span class="persName">io</span> a passare a <span class="persName">Lila</span> una pietra piatta coi bordi tutti scheggiati. La pietra strisciò sulla pelle di <span class="persName">Enzo</span> come un rasoio, lasciandogli una macchia rossa da cui subito uscì sangue. Il bambino si guardò la gamba ferita, ce l’ho davanti agli occhi: tra pollice e indice aveva il sasso che stava per tirare, il braccio era già sollevato per il lancio, eppure si bloccò stupefatto. Anche i maschi sotto il suo comando guardarono increduli il sangue. <span class="persName">Lila</span> invece non mostrò la minima soddisfazione per il buon esito del tiro e si chinò a raccogliere un’altra pietra. <span class="persName">Io</span>Il’afferrai per un braccio, fu il nostro primo contatto, un contatto brusco e spaventato. Sentivo che la banda sarebbe diventata più feroce e volevo che ci ritirassimo. Ma non ci fu tempo. <span class="persName">Enzo</span>, malgrado la caviglia sanguinante, si riprese dallo stupore e lanciò la pietra che aveva in mano. Tenevo ancora stretta Lila quando la sassata la prese in fronte e me la strappò via. Un attimo dopo era distesa sul marciapiede con la testa rotta.</p>
		</div>
		<div class="teidiv1" id="chapin4"><h3><span class="headingNumber">1.4. </span><span class="head">4.</span></h3>
			<p>Sangue. In genere usciva dalle ferite solo dopo che ci si era scambiati maledizioni orribili e oscenità disgustose. Si seguiva sempre quella trafila. <span class="persName">Mio padre</span>, che pure mi pareva un uomo buono, lanciava di continuo insulti e minacce se qualcuno, come diceva, non era degno di stare sulla faccia della terra. Ce l’aveva in particolare con <span class="persName">don Achille</span>. Aveva sempre qualcosa da rinfacciargli e a volte mi mettevo le mani sulle orecchie per non restare troppo impressionata dalle sue brutte parole. Quando ne parlava con <span class="persName">mia madre</span> lo chiamava “tuo cugino”, ma <span class="persName">mia madre</span> rinnegava subito quel legame di sangue (c’era una parentela molto alla lontana) e rincarava la dose degli insulti. Mi spaventavano le loro rabbie, e mi spaventava soprattutto che <span class="persName">don Achille</span> potesse avere orecchie così ricettive da percepire anche gli insulti detti da grande distanza. Temevo che venisse ad ammazzarli.</p>
			<p>Il nemico giurato di <span class="persName">don Achille</span>, comunque, non era mio padre ma il <span class="persName">signor Peluso</span>, un falegname bravissimo sempre senza soldi in quanto si giocava tutto quello che guadagnava nel retrobottega del bar Solara. <span class="persName">Peluso</span> era padre di una nostra compagna di scuola, <span class="persName">Carmela</span>, di <span class="persName">Pasquale</span>, che era grande, e di altri due figli, bambini più miserabili di noi, con i quali in qualche caso io e Lila giocavamo e che a scuola e fuori cercavano sempre di rubarci le nostre cose, la penna, la gomma, la cotognata, tanto che tornavano a casa pieni di lividi per le botte che gli davamo.</p>
			<p>Le volte che lo vedevamo, <span class="persName">il signore Peluso</span> ci pareva l’immagine della disperazione. Da un lato perdeva tutto al gioco e dall’altro si prendeva a schiaffi in pubblico perché non sapeva più come sfamare la famiglia. Per ragioni oscure attribuiva a <span class="persName">don Achille</span>la propria rovina. Gli addebitava il fatto che a tradimento s’era preso, come se il suo corpo tenebroso fosse fatto di calamita, tutti gli arnesi per il lavoro di falegname, cosa che aveva reso inutile la bottega. Gli rimproverava che s’era preso anche quella e l’aveva trasformata in salumeria. Per anni ho immaginato la pinza, la sega, la tenaglia, il martello, la morsa e mille e mille chiodi che venivano risucchiati in forma di sciame metallico dentro la materia che componeva <span class="persName">don Achille</span>. Per anni ho visto uscire dal suo corpo, grezzo e pesante di materie eterogenee, salami, provoloni, mortadelle, sugna e prosciutto, sempre in forma di sciame.</p>
			<p>Fatti avvenuti in tempi bui. <span class="persName">Don Achille</span> doveva essersi manifestato in tutta la sua mostruosa natura prima che noi nascessimo. Prima. <span class="persName">Lila</span> usava spesso quella formula, a scuola e fuori. Ma pareva che non le importasse tanto ciò che era accaduto prima di noi – eventi in genere oscuri, su cui i grandi o tacevano o si pronunciavano con molta reticenza – quanto che ci fosse stato davvero un prima. Era questo che all’epoca la lasciava perplessa e anzi a volte la innervosiva. Quando diventammo amiche me ne parlò così tanto di quella cosa assurda – prima di noi – che finì per trasmettere il nervoso anche a me. Era il tempo lungo, lunghissimo, in cui non c’eravamo state; il tempo in cui <span class="persName">don Achille</span> s’era mostrato a tutti per ciò che era: un essere malvagio di incerta fisionomia animalminerale, che – pareva – levava il sangue agli altri mentre a lui non ne usciva mai, forse non era nemmeno possibile graffiarlo.</p>
			<p>Eravamo in seconda elementare, forse, e non ci parlavamo ancora, quando si sparse la voce che proprio di fronte alla chiesa della Sacra Famiglia, all’uscita dalla messa, <span class="persName">il signor Peluso</span> aveva cominciato a strillare di rabbia contro <span class="persName">don Achille</span>, e <span class="persName">don Achille</span> aveva lasciato il figlio grande <span class="persName">Stefano</span>, <span class="persName">Pinuccia</span>, <span class="persName">Alfonso</span>che era nostro coetaneo, <span class="persName">la moglie</span>, e mostrandosi per un attimo nella sua forma più raccapricciante, s’era gettato addosso a <span class="persName">Peluso</span>, lo aveva sollevato, lo aveva lanciato contro un albero dei giardinetti e l’aveva abbandonato lì, tramortito, col sangue che gli usciva da cento ferite in testa e dappertutto, senza che il poveretto potesse anche solo dire: aiutatemi.</p>
		</div>
		<div class="teidiv1" id="chapin5"><h3><span class="headingNumber">1.5. </span><span class="head">5.</span></h3>
			<p>Non ho nostalgia della nostra infanzia, è piena di violenza. Ci succedeva di tutto, in casa e fuori, ogni giorno, ma non ricordo di aver mai pensato che la vita che c’era capitata fosse particolarmente brutta. La vita era così e basta, crescevamo con l’obbligo di renderla difficile agli altri prima che gli altri la rendessero difficile a noi. Certo, a me sarebbero piaciuti i modi gentili che predicavano la maestra e il parroco, ma sentivo che quei modi non erano adatti al nostro rione, anche se eri femmina. Le donne combattevano tra loro più degli uomini, si prendevano per i capelli, si facevano male. Far male era una malattia. Da bambina mi sono immaginata animali piccolissimi, quasi invisibili, che venivano di notte nel rione, uscivano dagli stagni, dalle carrozze in disuso dei treni oltre il terrapieno, dalle erbe puzzolenti dette fetienti, dalle rane, dalle salamandre, dalle mosche, dalle pietre, dalla polvere, ed entravano nell’acqua e nel cibo e nell’aria, rendendo le nostre mamme, le nonne, rabbiose come cagne assetate. Erano contaminate più degli uomini, perché i maschi diventavano furiosi di continuo ma alla fine si calmavano, mentre le femmine, che erano all’apparenza silenziose, accomodanti, quando si arrabbiavano andavano fino in fondo alle loro furie senza fermarsi più.</p>
			<p><span class="persName">Lila</span> fu molto segnata da quello che successe a <span class="persName">Melina Cappuccio</span>, una parente di sua madre. E anch’io. <span class="persName">Melina</span> abitava nella stessa palazzina dei miei genitori, noi al secondo piano, lei al terzo. Aveva poco più di trent’anni e sei figli, ma ci sembrava una vecchia. Il marito era della sua stessa età, scaricava cassette al mercato ortofrutticolo. Me lo ricordo basso e largo, ma bello, con una faccia fiera. Una notte uscì di casa come al solito e <span class="date">morì</span> forse ammazzato, forse di stanchezza. Ci fu un funerale amarissimo a cui partecipò tutto il rione, anche i miei genitori, anche i genitori di <span class="persName">Lila</span>. Poi passò un po’ di tempo e chissà cosa successe a <span class="persName">Melina</span>. Di fuori restò la stessa, una donna secca con un grande naso, i capelli già grigi, la voce acuta che la sera chiamava i figli dalla finestra a uno a uno, per nome, con sillabe allungate da una disperazione rabbiosa: <span class="persName">Aaa-daa</span>, Miii-chè. In principio fu molto aiutata da <span class="persName">Donato Sarratore</span>, che viveva nell’appartamento proprio sopra il suo, al quarto e ultimo piano.</p>
			<p><span class="persName">Donato</span> era un frequentatore assiduo della parrocchia della Sacra Famiglia e da buon cristiano si adoperò molto per lei raccogliendo danaro, abiti e scarpe usate, sistemandole <span class="persName">Antonio</span>, il figlio più grande, presso l’officina di Gorresio, un suo conoscente. <span class="persName">Melina</span> gli fu così grata che la gratitudine si mutò, dentro il suo petto di donna desolata, in amore, in passione. Non si sapeva se <span class="persName">Sarratore</span> se ne fosse mai accorto. Era un uomo cordialissimo ma molto serio, casa, chiesa e lavoro, faceva parte del personale viaggiante delle Ferrovie dello stato, aveva uno stipendio fisso con cui manteneva dignitosamente la moglie Lidia e cinque figli, il più grande si chiamava <span class="persName">Nino</span>. Le volte che non era in viaggio sulla tratta Napoli-Paola e ritorno, si dedicava ad aggiustare questo e quello in casa, andava a fare la spesa, portava a passeggio in carrozzina l’ultimo nato. Cose molto anomale nel rione. A nessuno veniva in mente che <span class="persName">Donato</span> si prodigasse a quel modo per alleviare le fatiche <span class="persName">della moglie</span>. No: tutti i maschi delle palazzine, mio padre in testa, lo consideravano un uomo a cui piaceva fare la femmina, tanto più che scriveva poesie e le leggeva volentieri a chiunque. Non venne mai in mente nemmeno a <span class="persName">Melina</span>. La vedova preferì pensare che lui, per gentilezza d’animo, si fosse fatto mettere i piedi in testa dalla <span class="persName">moglie</span>, e decise perciò di combattere ferocemente contro <span class="persName">Lidia Sarratore</span> per liberarlo e permettergli di congiungersi stabilmente a lei. La guerra che ne seguì all’inizio mi sembrò divertente, se ne parlava in casa mia e fuori con cattive risate. <span class="persName">Lidia</span> stendeva le lenzuola fresche di bucato e <span class="persName">Melina</span> saliva in piedi sul davanzale e gliele sporcava con una canna che aveva bruciato apposta, alla punta, sul fuoco; <span class="persName">Lidia</span> passava sotto le finestre e lei le sputava in testa o le rovesciava addosso secchiate d’acqua sporca; <span class="persName">Lidia</span> faceva rumore di giorno camminandole, insieme ai figli indemoniati, sopra la testa, e lei si accaniva per tutta la notte a battere contro il soffitto con la mazza per lavare a terra. <span class="persName">Sarratore</span> cercò in tutti i modi di mettere pace, ma era un uomo troppo sensibile, troppo cortese. Così, di dispetto in dispetto, le due donne cominciarono a prendersi a male parole se solo si incrociavano per strada o per le scale, suoni duri, feroci. Fu da quel momento che cominciarono a farmi paura. Una delle tante scene terribili della mia infanzia ha inizio con le urla di <span class="persName">Melina</span> e <span class="persName">Lidia</span>, con gli insulti che si lanciano dalle finestre e poi sulle scale; continua quindi con mia madre che si precipita alla porta di casa, l’apre e si affaccia sul pianerottolo seguita da noi bambini; e finisce con l’immagine, per me ancora oggi insopportabile, delle due vicine che rotolano avvinte giù per le scale e la testa di <span class="persName">Melina</span> sbatte sul pavimento del pianerottolo, a pochi centimetri dalle mie scarpe, come un melone bianco che ti è scappato di mano.</p>
			<p>Mi è difficile dire perché a quei tempi noi bambine fossimo dalla parte di <span class="persName">Lidia Sarratore</span>. Forse perché aveva lineamenti regolari e capelli biondi. O perché <span class="persName">Donato</span> era suo e avevamo capito che <span class="persName">Melina</span> glielo voleva levare. O perché i figli di Melina erano cenciosi e sporchi, mentre quelli di Lidia erano lavati, ben pettinati e il primo, <span class="persName">Nino</span>, che aveva qualche anno più di noi, era bello, ci piaceva. <span class="persName">Lila</span> soltanto propendeva per <span class="persName">Melina</span>, ma non ci spiegò mai perché. Disse solo, in una certa circostanza, che se <span class="persName">Lidia Sarratore</span>Lidia finiva ammazzata ben le stava, e io pensai che la vedesse così un po’ perché era cattiva nell’anima e un po’ perché lei e Melina erano parenti alla lontana.</p>
			<p>Un giorno tornavamo da scuola, eravamo quattro o cinque bambine.</p>
			<p>Con noi c’era <span class="persName">Marisa Sarratore</span>, che di solito ci accompagnava non perché ci fosse simpatica ma perché speravamo che, tramite lei, avremmo potuto entrare in contatto con suo fratello grande, vale a dire <span class="persName">Nino</span>. Fu lei che si accorse per prima di <span class="persName">Melina</span>. La donna camminava dall’altro lato dello stradone con passo lento, portando in una mano un cartoccio da cui, con l’altra, prendeva e mangiava. <span class="persName">Marisa</span> ce la indicò chiamandola la zoccola, ma senza disprezzo, solo perché ripeteva la formula che in casa usava sua madre.</p>
			<p><span class="persName">Lila</span>, subito, anche se era più piccola di statura e magrissima, le diede uno schiaffo così forte che la mandò per terra, e lo fece a freddo come era solita fare in tutte le occasioni di violenza, senza gridare prima e senza gridare dopo, senza una parola di preavviso, senza sbarrare gli occhi, gelida e decisa.</p>
			<p><span class="persName">Io</span> prima soccorsi <span class="persName">Marisa</span> che già piangeva e l’aiutai a rialzarsi, poi mi girai per vedere cosa faceva <span class="persName">Lila</span>. Era scesa dal marciapiede e stava andando da <span class="persName">Melina</span>M attraversando lo stradone, senza badare ai camion che passavano. Le vidi, nell’atteggiamento più che nel viso, qualcosa che mi turbò e che tuttora mi è difficile definire, tanto che per adesso mi accontenterò di dire così: sebbene si muovesse tagliando lo stradone, piccola, nera, nervosa, sebbene lo facesse con la sua solita determinazione, era ferma. Ferma dentro ciò che la parente di sua madre stava facendo, ferma per la pena, ferma di sale come le statue di sale. Aderente. Tutt’uno con <span class="persName">Melina</span>, che aveva sul palmo lo scuro sapone tenero appena acquistato nello scantinato di don Carlo, e ne prendeva con l’altra mano e se lo mangiava.</p>
		</div>
		<div class="teidiv1" id="chapterin6"><h3><span class="headingNumber">1.6. </span><span class="head">6.</span></h3>
			<p>Il giorno che <span class="persName">la maestra Oliviero</span> cadde dalla cattedra e andò a sbattere con uno zigomo contro il banco, <span class="persName">io</span>, come ho detto, la considerai morta, morta sul lavoro come mio nonno o il marito di Melina, e mi sembrò che di conseguenza sarebbe morta anche <span class="persName">Lila</span> per il castigo terribile che avrebbe ricevuto. Invece, per un periodo che non posso definire – breve, lungo –, non accadde nulla. Si limitarono a sparire entrambe, maestra e alunna, dai nostri giorni e dalla memoria.</p>
			<p><span class="date">Ma tutto era molto sorprendente, allora. <span class="persName">La maestra Oliviero</span> tornò a scuola viva e cominciò a occuparsi di <span class="persName">Lila</span> non per castigarla, come ci sarebbe sembrato naturale, ma per lodarla.</span></p>
			<p>Questa nuova fase cominciò quando fu chiamata a scuola <span class="persName">la madre di Lila, la signora Cerullo</span>. Una mattina bussò il bidello e l’annunciò. Subito dopo entrò <span class="persName">Nunzia Cerullo</span>, irriconoscibile. Lei, che come la gran parte delle donne del rione viveva arruffata in ciabatte e vecchi abiti consunti, comparve in abito da cerimonia (matrimonio, comunione, cresima, funerale), tutta scura, una borsetta nera luccicante, scarpe con un po’ di tacco che le tormentavano i piedi gonfi, e offrì <span class="persName">alla maestra</span> due sacchetti di carta, uno con lo zucchero e uno col caffè.</p>
			<p><span class="persName">La maestra</span> accettò di buon grado il dono e disse a lei e a tutta la classe, guardando Lila che invece fissava il banco, frasi il cui senso generale mi disorientò. Eravamo in prima elementare. Stavamo appena imparando l’alfabeto e i numeri da uno a dieci. La più brava in classe ero <span class="persName">io</span>, sapevo riconoscere tutte le lettere, sapevo dire uno due tre quattro eccetera, ero di continuo lodata per la calligrafia, vincevo le coccarde tricolori che cuciva la maestra. Tuttavia <span class="persName">la Oliviero</span>, a sorpresa, sebbene <span class="persName">Lila</span> l’avesse fatta cadere mandandola all’ospedale, disse che la migliore tra noi era lei. Vero che era la più cattiva. Vero che aveva fatto quella cosa terribile di tirare pezzi di carta assorbente sporchi di inchiostro addosso a noi. Vero che se quella bambina non si fosse comportata così indisciplinatamente, lei, la nostra maestra, non sarebbe caduta dalla cattedra ferendosi allo zigomo. Vero che era costretta a punirla di continuo con la bacchetta di legno o mandandola in ginocchio sul grano duro dietro la lavagna. Ma c’era un fatto che, in quanto maestra e anche in quanto persona, la riempiva di gioia, un fatto meraviglioso che aveva scoperto qualche giorno prima, casualmente.</p>
			<p>Qui si fermò, come se le parole non le bastassero o come se volesse insegnare <span class="persName">alla madre di Lila</span> e a noi che quasi sempre, più delle parole, contano i fatti. Prese un pezzo di gesso e scrisse alla lavagna (ora non mi ricordo cosa, non sapevo ancora leggere: quindi la parola la invento) sole. Poi chiese a <span class="persName">Lila</span>:</p>
			<p>«<span class="persName">Cerullo</span>, che c’è scritto qui?».</p>
			<p>Nell’aula cadde un silenzio incuriosito. <span class="persName">Lila</span> fece un mezzo sorrisetto, quasi una smorfia, e si gettò di lato, tutta addosso alla sua compagna di banco, che diede molti segni di fastidio. Poi lesse con tono imbronciato:</p>
			<p>«Sole».</p>
			<p><span class="persName">Nunzia Cerullo</span> guardò <span class="persName">la maestra</span>, e il suo sguardo era incerto, quasi spaventato. <span class="persName">La Oliviero</span> lì per lì sembrò non capire come mai in quegli occhi di madre non c’era il suo stesso entusiasmo. Ma poi dovette intuire che <span class="persName">Nunzia</span> non sapeva leggere o che comunque non era sicura che alla lavagna fosse scritto proprio sole, e si accigliò. Quindi un po’ per chiarire la situazione alla <span class="persName">Cerullo</span>, un po’ per lodare la nostra compagna, disse a Lila:</p>
			<p>«Brava, c’è scritto proprio sole».</p>
			<p>Poi le comandò:</p>
			<p>«Vieni, <span class="persName">Cerullo</span>, vieni alla lavagna».</p>
			<p><span class="persName">Lila</span> svogliatamente andò alla lavagna, <span class="persName">la maestra</span> le porse il gesso.</p>
			<p>«Scrivi» le disse, «gesso».</p>
			<p><span class="persName">Lila</span>, molto concentrata, con una grafia tremolante, collocando le lettere una più su, una più giù, scrisse: geso.</p>
			<p><span class="persName">La Oliviero</span> aggiunse la seconda “s” e <span class="persName">la signora Cerullo</span>, vedendo la correzione, disse desolata alla <span class="persName">figlia</span>:</p>
			<p>«Hai sbagliato».</p>
			<p>Ma <span class="persName">la maestra</span> subito la rassicurò:</p>
			<p>«No no no: <span class="persName">Lila</span> si deve esercitare, questo sì, ma sa già leggere, sa già scrivere. Chi le ha insegnato?».</p>
			<p><span class="persName">la signora Cerullo</span> disse a occhi bassi:</p>
			<p>«Io no».</p>
			<p>«Ma a casa vostra o nel palazzo c’è qualcuno che può averlo fatto?».</p>
			<p><span class="persName">Nunzia</span>fece energicamente di no con la testa.</p>
			<p>Allora <span class="persName">la maestra</span> si rivolse a <span class="persName">Lila</span> e con genuina ammirazione le chiese davanti a tutte noi:</p>
			<p>«Chi ti ha insegnato a leggere e a scrivere, <span class="persName">Cerullo</span>?».</p>
			<p><span class="persName">Cerullo</span>, piccola, scura di capelli e di occhi e di grembiule, col fiocco rosa al collo e sei anni di vita soltanto, rispose:</p>
			<p>«Io»</p>
		</div>
		<div class="teidiv1" id="chapin7"><h3><span class="headingNumber">1.7. </span><span class="head">7.</span></h3>
			<p>Secondo <span class="persName">Rino</span>, il fratello più grande di Lila, <span class="persName">la bambina</span> aveva imparato a leggere intorno ai tre anni guardando le lettere e le figure del suo sillabario.</p>
			<p>Gli si metteva seduta accanto in cucina mentre faceva i compiti, e apprendeva più di quanto riuscisse ad apprendere lui.</p>
			<p><span class="persName">Rino</span> aveva quasi sei anni più di Lila, era un ragazzo coraggioso che brillava in tutti i giochi del cortile e della strada, soprattutto nel lancio dello strùmmolo. Ma leggere, scrivere, fare i conti, imparare le poesie a memoria, non erano cose per lui. A meno di dieci anni <span class="persName">il padre, Fernando,</span> per insegnargli il mestiere di risuolatore di scarpe aveva cominciato a portarselo ogni giorno nel suo bugigattolo di calzolaio in una viuzza oltre lo stradone. Noi bambine, quando lo incontravamo, gli sentivamo addosso l’odore dei piedi sporchi, della tomaia vecchia, del mastice, e lo prendevamo in giro, lo chiamavamo solapianelle. Forse per questo lui si vantava di essere all’origine della bravura di sua <span class="persName">sorella</span>. Ma in realtà non ce l’aveva mai avuto, il sillabario, e non era stato seduto nemmeno un minuto, mai, a fare i compiti. Impossibile dunque che <span class="persName">Lila</span> avesse imparato dalle sue fatiche scolastiche. Era più probabile che avesse capito precocemente come funzionava l’alfabeto grazie ai fogli di giornale dentro cui i clienti avvolgevano le scarpe vecchie e che certe volte il padre portava a casa per leggere alla famiglia i fatti di cronaca più interessanti.</p>
			<p>Comunque, che le cose fossero andate in un modo o nell’altro, il dato di fatto era quello: <span class="persName">Lila</span> sapeva leggere e scrivere, e di quella mattina grigia in cui <span class="persName">la maestra</span> ce lo rivelò mi è rimasto in mente soprattutto il senso di debolezza che quella notizia mi lasciò addosso. La scuola, fin dal primo giorno, mi era subito sembrata un posto assai più bello di casa mia. Era il luogo del rione in cui mi sentivo più al sicuro, ci andavo molto emozionata. Stavo attenta alle lezioni, eseguivo con la massima cura tutto quello che mi si diceva di eseguire, imparavo. Ma soprattutto mi piaceva piacere alla maestra, mi piaceva piacere a tutti. A casa ero la preferita di <span class="persName">mio padre</span> e anche i miei fratelli mi volevano bene. Il problema era <span class="persName">mia madre</span>, con lei le cose non andavano mai per il verso giusto. Mi pareva che, già allora che avevo poco più di sei anni, facesse di tutto per farmi capire che nella sua vita ero superflua. Non le ero simpatica e nemmeno lei era simpatica a me. Mi repelleva il suo corpo, cosa che probabilmente intuiva. Era biondastra, pupille azzurre, opulenta. Ma aveva l’occhio destro che non si sapeva mai da che parte guardasse. E anche la gamba destra non le funzionava, la chiamava la gamba offesa. Zoppicava e il suo passo mi inquietava, specie di notte, quando non poteva dormire e si muoveva per il corridoio, andava in cucina, tornava indietro, ricominciava. A volte la sentivo schiacciare con colpi rabbiosi di tacco gli scarafaggi che arrivavano dalla porta d’ingresso, e me la immaginavo con occhi furiosi come quando se la prendeva con me.</p>
			<p>Di sicuro non era felice, le fatiche di casa la logoravano e i soldi non bastavano mai. Si arrabbiava spesso con <span class="persName">mio padre</span>, usciere al comune, gli urlava che doveva inventarsi qualcosa, che così non si poteva andare avanti. Litigavano. Ma poiché <span class="persName">mio padre</span> non alzava la voce nemmeno quando perdeva la pazienza, io parteggiavo sempre per lui contro di lei, anche se a volte la picchiava e con me sapeva essere minaccioso. Era stato lui e non mia madre a dirmi, il primo giorno di scuola: «<span class="persName">Lenuccia</span>, fa’ la brava con la maestra e noi ti facciamo studiare. Ma se non sei brava, se non sei la più brava, papà ha bisogno di aiuto e vai a lavorare». Quelle parole mi avevano spaventato molto, eppure, pur pronunciandole lui, le avevo sentite come se fosse stata mia madre a suggerirgliele, a imporgliele. Avevo promesso a entrambi che avrei fatto la brava. E le cose erano andate subito così bene che <span class="persName">la maestra</span> mi diceva spesso:</p>
			<p>«<span class="persName">Greco</span>, vieniti a sedere vicino a me»</p>
			<p>Era un gran privilegio. <span class="persName">La Oliviero</span> aveva accanto a sé, sempre, una sedia vuota dove chiamava le più brave, per premio. Io, nei primi tempi, le sedevo accanto in continuazione. Lei mi esortava con molte parole incoraggianti, lodava i miei boccoli biondi e così rafforzava in me la voglia di far bene: tutt’al contrario di <span class="persName">mia madre</span> che, quando ero a casa, mi copriva così spesso di rimproveri, a volte di insulti, da farmi desiderare di rincantucciarmi in un angolo buio e sperare che non mi trovasse più. Poi successe che venne in classe <span class="persName">la signora Cerullo</span> e <span class="persName">la maestra Oliviero</span> ci rivelò che <span class="persName">Lila</span> era molto più avanti di noi. Non solo: chiamò più spesso lei che me a sederle accanto. Cosa mi causasse dentro quel declassamento non lo so, trovo difficile, oggi, dire con fedeltà e chiarezza ciò che provai. Lì per lì forse niente, un po’ di gelosia come tutte. Ma di sicuro proprio in quel periodo mi cominciò una preoccupazione. Pensai che, sebbene le mie gambe funzionassero bene, corressi di continuo il rischio di diventare zoppa. Mi svegliavo con quell’idea in testa e mi alzavo subito dal letto per vedere se le mie gambe erano ancora in ordine. Perciò forse mi fissai con <span class="persName">Lila</span>, che aveva gambette magrissime, scattanti, e le muoveva sempre, scalciava anche quando era seduta accanto alla maestra, tanto che quella si innervosiva e presto la mandava a posto. Qualcosa mi convinse, allora, che se fossi andata sempre dietro a lei, alla sua andatura, il passo di mia madre, che mi era entrato nel cervello e non se ne usciva più, avrebbe smesso di minacciarmi. Decisi che dovevo regolarmi su <span class="persName">quella bambina</span>, non perderla mai di vista, anche se si fosse infastidita e mi avesse scacciata.</p>
		</div>
		<div class="teidiv1" id="chaptin8"><h3><span class="headingNumber">1.8. </span><span class="head">8.</span></h3>
			<p>È probabile che questa sia stata la mia maniera di reagire all’invidia, all’odio, e soffocarli. O, forse, travestii a quel modo il senso di subalternità, la fascinazione che subivo. Certo mi addestrai ad accettare di buon grado la superiorità di <span class="persName">Lila</span> in tutto, e anche le sue angherie.</p>
			<p>Per di più <span class="persName">la maestra</span> si comportò in maniera molto accorta. Vero che chiamava spesso <span class="persName">Lila</span> a sedersi accanto a lei, ma pareva che lo facesse più per tenerla buona che per premiarla. Continuò, di fatto, a lodare <span class="persName">Marisa Sarratore</span>, <span class="persName">Carmen Peluso</span> e soprattutto <span class="persName">me</span>. Mi lasciò brillare di una luce vivida, mi incoraggiò a diventare sempre più disciplinata, sempre più diligente, sempre più acuta. Quando <span class="persName">Lila</span> usciva dalle sue turbolenze e mi superava senza sforzo, <span class="persName">la Oliviero</span> lodava prima me con moderazione e poi passava a esaltare la bravura di <span class="persName">lei</span>. Sentivo maggiormente il veleno della sconfitta quando a superarmi erano <span class="persName">Sarratore</span> o <span class="persName">Peluso</span>. Se invece risultavo seconda dopo <span class="persName">Lila</span>, facevo un’espressione mite di consenso. In quegli anni credo di aver temuto una sola cosa: non essere più abbinata, nelle gerarchie stabilite dalla <span class="persName">Oliviero</span>, a <span class="persName">Lila</span>; non sentire più la maestra che diceva con orgoglio: <span class="persName">Cerullo</span> e <span class="persName">Grecp</span> sono le più brave. Se un giorno avesse detto: le migliori sono <span class="persName">Cerullo</span> e <span class="persName">Sarratore</span>, o <span class="persName">Cerullo</span> e <span class="persName">Peluso</span>, sarei morta sul colpo. Perciò impiegai tutte le mie energie di bambina non per diventare la prima della classe – mi pareva impossibile riuscirci – ma per non scivolare al terzo, al quarto, all’ultimo posto. Mi dedicai allo studio e a molte altre cose difficili, lontane da me, solo per restare al passo con <span class="persName">uella bambina terribile e sfolgorante</span>.</p>
			<p>Sfolgorante per me. Per tutti gli altri scolari <span class="persName">Lila</span> era solo terribile. Dalla prima alla quinta elementare fu, per colpa del direttore e un po’ anche della maestra Oliviero, la bambina più detestata della scuola e del rione.</p>
			<p>Almeno due volte all’anno il direttore obbligava le classi a gareggiare tra loro, in modo da individuare gli alunni più brillanti e di conseguenza i maestri più competenti. <span class="persName">Alla Oliviero</span> questa competizione piaceva. In conflitto permanente con i suoi colleghi, con i quali a volte sembrava prossima a venire alle mani, la maestra usava <span class="persName">Lila</span> e <span class="persName">me</span> come la prova lampante di quanto era brava lei, la più brava maestra della scuola elementare del nostro rione. Perciò accadeva spesso che ci portasse nelle classi, anche a prescindere dalle occasioni volute dal direttore, a gareggiare con altri bambini, femmine e maschi. <span class="persName">Io</span>, di solito, ero mandata in avanscoperta per sondare il livello di competenza del nemico. In genere vincevo, ma senza esagerare, senza umiliare né maestri né alunni. Ero una bambina con i boccoli biondi, bellina, felice di esibirmi ma non sfrontata, e comunicavo un’impressione di delicatezza che inteneriva. Se quindi risultavo la più brava a dire le poesie, a recitare le tabelline, a fare le divisioni e le moltiplicazioni, a elencare che le Alpi erano marittime, cozie, graie, pennine eccetera, gli altri insegnanti mi facevano comunque una carezza, gli scolari sentivano quanta fatica avevo fatto per mandare a memoria tutta quella roba e perciò non mi odiavano.</p>
			<p>Diverso era il caso di <span class="persName">Lila</span>. Già in prima elementare era al di là di ogni possibile competizione. <span class="persName">La maestra</span> anzi diceva che con un po’ d’impegno sarebbe stata pronta a dare subito l’esame di seconda e a meno di sette anni andare in terza. In seguito il divario crebbe. <span class="persName">Lila</span> faceva a mente calcoli complicatissimi, nei suoi dettati non c’era nemmeno un errore, parlava sempre in dialetto come noi tutti ma all’occorrenza sfoderava un italiano da libro, ricorrendo anche a parole come avvezzo, lussureggiante, ben volentieri. Sicché, quando <span class="persName">la maestra</span> mandava in campo lei o a dire modi e tempi dei verbi o a risolvere problemi, saltava per aria ogni possibilità di fare buon viso a cattivo gioco, gli animi si inasprivano. <span class="persName">Lila</span> era troppo per chiunque.</p>
			<p>In più non offriva spiragli alla benevolenza. Riconoscere la sua bravura significava per noi bambini ammettere che non ce l’avremmo mai fatta e che era inutile gareggiare, per i maestri e le maestre confessarsi di essere stati bambini mediocri. La sua prontezza mentale sapeva di sibilo, di guizzo, di morso letale. E non c’era niente nel suo aspetto che agisse da correttivo. Era arruffata, sporca, alle ginocchia e ai gomiti aveva sempre croste di ferite che non facevano mai in tempo a risanare. Gli occhi grandi e vivissimi sapevano diventare fessure dietro cui, prima di ogni risposta brillante, c’era uno sguardo che pareva non solo poco infantile, ma forse non umano. Ogni suo movimento comunicava che farle del male non serviva perché, comunque si fossero messe le cose, lei avrebbe trovato il modo di fartene di più.</p>
			<p>L’odio dunque era tangibile, io me ne accorgevo. Ce l’avevano con lei sia le femmine che i maschi, ma i maschi più scopertamente. Per un motivo suo segreto, infatti, la maestra Oliviero godeva a portarci soprattutto nelle classi dove si potevano umiliare non tanto scolare e maestre, quanto scolari e maestri. E il direttore, per motivi suoi altrettanto segreti, favoriva soprattutto gare di quel tipo. In seguito ho pensato che nella scuola si scommettessero soldi, forse anche parecchi, su quei nostri incontri. Ma esageravo: forse era solo un modo per dare sfogo a vecchie ruggini o per consentire al direttore di tenere sotto il tacco i maestri meno bravi o meno obbedienti. Fatto sta che una mattina noi due, <span class="date">che allora eravamo in seconda</span>, fummo portate nientemeno in una quarta, la quarta del maestro Ferraro, dove c’erano sia <span class="persName">Enzo Scanno</span>, il malvagio figlio della fruttivendola, che <span class="persName">Nino Sarratore</span>, il fratello di <span class="persName">Marisa</span> che io amavo.</p>
			<p><span class="persName">Enzo</span> lo conoscevano tutti. Era ripetente e almeno un paio di volte era stato trascinato in giro per le classi con al collo un cartello su cui <span class="persName">il maestro Ferraro</span>, un uomo coi capelli grigi a spazzola, lungo e magrissimo, il viso piccolo e molto segnato, occhi allarmati, aveva scritto asino. Nino invece era così buono, così mite, così silenzioso, che era noto e caro soprattutto a me. Naturalmente <span class="persName">Enzo</span> era meno che zero, scolasticamente parlando, lo tenevamo d’occhio solo perché era manesco. I nostri avversari, nelle cose di intelligenza, erano <span class="persName">Nino</span> e – scoprimmo lì per lì – <span class="persName">Alfonso Carracci</span>, terzo figlio di <span class="persName">don Achille</span>, un bambino molto curato, uno di seconda come noi, che pareva più piccolo dei sette anni che aveva. Si vedeva che il maestro lo aveva chiamato lì in quarta perché faceva più affidamento su di lui che su <span class="persName">Nino</span>, di quasi due anni più grande.</p>
			<p>Ci fu un po’ di maretta tra <span class="persName">la Oliviero</span> e <span class="persName">Ferraro</span> per quella convocazione imprevista di <span class="persName">Carracci</span>, poi la gara cominciò davanti alle classi riunite in un’aula sola. Ci chiesero i verbi, ci chiesero le tabelline, ci chiesero le quattro operazioni, prima alla lavagna e poi a mente. Di quella particolare circostanza mi sono rimaste in mente tre cose. La prima è che il piccolo <span class="persName">Alfonso Carracci</span> mi sgominò subito, era calmo e preciso, ma aveva di buono che non godeva a sopraffarti. La seconda è che <span class="persName">Nino Sarratore</span>, a sorpresa, non rispose quasi mai alle domande, restò imbambolato come se non capisse cosa gli chiedevano i due maestri. La terza è che <span class="persName">Lila</span> tenne testa <span class="persName">al figlio di don Achille</span> svogliatamente, come se non le importasse che potesse batterla. Il quadro si animò solo quando si passò ai calcoli a mente, addizioni, sottrazioni, moltiplicazioni e divisioni. <span class="persName">Alfonso</span>, malgrado la svogliatezza di <span class="persName">Lila</span> che a volte se ne stava zitta come se non avesse sentito la domanda, cominciò a perdere colpi, sbagliava soprattutto le moltiplicazioni e le divisioni. D’altra parte, se <span class="persName">il figlio di don Achille</span> cedeva, anche Lila non era all’altezza e quindi sembravano più o meno pari. Ma a un certo punto successe un fatto imprevisto. Per ben due volte, quando <span class="persName">Lila</span> non rispondeva o <span class="persName">Alfonso</span> sbagliava, si sentì piena di disprezzo la voce di <span class="persName">Enzo Scanno</span> che, dagli ultimi banchi, diceva il risultato giusto.</p>
			<p>Questo stupì la classe, i maestri, il direttore, <span class="persName">me</span> e <span class="persName">Lila</span>. Com’era possibile che uno come <span class="persName">Enzo</span>, svogliato, incapace e delinquente, sapesse fare calcoli complicati a mente meglio di me, di <span class="persName">Alfonso Carracci</span>, di <span class="persName">Nino Sarratore</span>? Di colpo fu come se <span class="persName">Lila</span> si svegliasse. <span class="persName">Alfonso</span>finì fuori gioco rapidamente e, col consenso fiero del maestro, che cambiò prontamente campione, cominciò un duello tra <span class="persName">Lila</span> ed <span class="persName">Enzo</span>.</p>
			<p>I due si tennero testa a lungo. A un certo punto il direttore, scavalcando il maestro, chiamò alla cattedra, accanto a <span class="persName">Lila</span>, <span class="persName">il figlio della fruttivendola. Enzo </span> lasciò l’ultimo banco con risatelle nervose sue e dei suoi accoliti, ma poi si dispose accanto alla lavagna, di fronte a Lila, cupo, a disagio. Il duello continuò con calcoli a mente sempre più difficili. Il bambino dava il risultato in dialetto, come se stesse per strada e non in un’aula, e il maestro gli correggeva la dizione, ma la cifra era sempre giusta. Di quel momento di gloria <span class="persName">Enzo</span> sembrò fierissimo, lui stesso meravigliato di com’era bravo. Poi cominciò a cedere, perché <span class="persName">Lila</span> s’era svegliata definitivamente e ora aveva quegli occhi a fessura, molto determinati, rispondeva con precisione. <span class="persName">Enzo</span> alla fine perse. Perse ma senza rassegnazione. Cominciò a bestemmiare, a gridare oscenità terribili. Il maestro lo mandò dietro la lavagna, in ginocchio, ma lui non ci volle andare. Fu preso a bacchettate sulle nocche e poi trascinato per le orecchie nell’angolo del castigo. La giornata scolastica finì così.</p>
			<p>Ma da allora la banda dei maschi cominciò a lanciarci le pietre.</p>
		</div>
		<div class="teidiv1" id="chapin9"><h3><span class="headingNumber">1.9. </span><span class="head">9.</span></h3>
			<p>Quella mattina del duello tra <span class="persName">lei</span> ed <span class="persName">Enzo</span> è importante, nella nostra lunga storia. Lì si avviarono molti comportamenti di ardua decifrazione. Per esempio si vide con chiarezza che <span class="persName">Lila</span> poteva, volendo, dosare l’uso delle sue capacità. Era ciò che aveva fatto col <span class="persName">figlio di don Achille</span>. Non solo non aveva voluto batterlo, aveva anche calibrato silenzi e risposte in modo da non farsi battere. Allora non eravamo ancora amiche e non potevo chiederle perché avesse tenuto quel comportamento. In realtà non c’era bisogno di fare domande, la ragione ero in grado di intuirla. Come me, anche lei aveva il divieto di fare torti non solo a <span class="persName">don Achille</span>, ma anche a tutta la sua famiglia.</p>
			<p>Era così. Non sapevamo da dove derivasse quel timore-astio-odioacquiescenza che i nostri genitori manifestavano nei confronti dei Carracci e che ci trasmettevano, ma c’era, era un dato di fatto, come il rione, le sue case bianchicce, l’odore miserabile dei pianerottoli, la polvere delle strade. Con tutta probabilità anche Nino Sarratore era rimasto muto per permettere ad <span class="persName">Alfonso</span> di dare il meglio di sé. Aveva balbettato poche cose, bello, ben pettinato, le ciglia lunghissime, sottile e nervoso, e infine aveva taciuto. Per continuare ad amarlo, volli pensare che le cose fossero andate così. Ma sotto sotto nutrivo dei dubbi. La sua era stata una scelta, come quella di <span class="persName">Lila</span>? Non ne ero sicura. Io mi ero fatta da parte perché <span class="persName">Alfonso</span> era davvero più bravo di me. <span class="persName">Lila</span> avrebbe potuto batterlo subito, tuttavia aveva scelto di puntare al pareggio. E lui? C’era stato qualcosa che mi aveva confusa, forse persino addolorata: non una sua incapacità, nemmeno una rinuncia, ma, oggi direi, un cedimento. Quel balbettio, il pallore, il viola che gli aveva all’improvviso mangiato gli occhi: com’era bello, così languido, e tuttavia quanto mi era dispiaciuto il suo languore.</p>
			<p>Anche <span class="persName">Lila</span> a un certo punto mi era sembrata bellissima. In genere ero io quella bella, lei invece era secca come un’alice salata, mandava un odore di selvatico, aveva un viso lungo, stretto alle tempie, chiuso tra due bande di capelli lisci e nerissimi. Ma quando aveva deciso di spazzar via sia <span class="persName">Alfonso</span> che <span class="persName">Enzo</span>, si era illuminata come una santa guerriera. Le era salito un rossore alle guance che era il segno di una vampa sprigionata da ogni angolo del corpo, tanto che per la prima volta avevo pensato: <span class="persName">Lila</span> è più bella di <span class="persName">me</span>. Ero dunque seconda in tutto. Mi ero augurata che nessuno se ne accorgesse mai.</p>
			<p>Ma la cosa più importante di quella mattinata fu la scoperta che una formula che usavamo spesso per sottrarci alle punizioni custodiva qualcosa di vero, quindi di ingovernabile, quindi di pericoloso. La formula era: non l’ho fatto apposta. <span class="persName">Enzo</span> infatti si era inserito non di proposito nella gara in atto e non di proposito aveva sconfitto <span class="persName">Alfonso</span>. <span class="persName">Lila</span> di proposito aveva sconfitto <span class="persName">Enzo</span> ma non di proposito aveva sconfitto anche <span class="persName">Alfonso</span> e non di proposito lo aveva umiliato, era stato solo un passaggio necessario. I fatti che ne derivarono ci convinsero che conveniva fare ogni cosa apposta, premeditatamente, in modo da sapere cosa c’era da aspettarsi.</p>
			<p>Infatti ciò che accadde in seguito ci investì in modo inatteso. Poiché quasi niente era stato fatto apposta, ci venne addosso una lava di molte cose improvvise, l’una dietro l’altra. <span class="persName">Alfonso</span> tornò a casa in lacrime per via della sconfitta. Suo fratello <span class="persName">Stefano</span>, di quattordici anni, apprendista salumiere nella salumeria (l’ex bottega del <span class="persName">falegname Peluso</span>) di cui era proprietario <span class="persName">suo padre</span>, che però non ci metteva mai piede, <span class="date">il giorno dopo venne sotto scuola</span> e disse a <span class="persName">Lila</span> bruttissime cose, arrivando a minacciarla. A un certo punto lei gli gridò un insulto molto osceno, lui la spinse contro un muro e cercò di afferrarle la lingua, gridando che gliela voleva pungere con uno spillo. <span class="persName">Lila</span> tornò a casa e raccontò tutto a suo fratello <span class="persName">Rino</span>, che più lei parlava, più diventava rosso e con gli occhi lucidi. Nel frattempo <span class="persName">Enzo</span>, mentre in serata tornava a casa senza la sua banda della campagna, fu bloccato da <span class="persName">Stefano</span> e preso a schiaffi, pugni e calci. <span class="persName">Rino</span>, al mattino, andò a cercare <span class="persName">Stefano</span> e fecero a botte, dandosele di santa ragione in modo più o meno paritario. Qualche giorno dopo bussò alla porta dei Cerullo la moglie di don Achille, <span class="persName">zia Maria</span>, e fece a <span class="persName">Nunzia</span> una scenata con urla e insulti. Passò poco tempo e una domenica, dopo la messa, <span class="persName">Fernando Cerullo</span> il calzolaio, padre di <span class="persName">Lila</span> e di <span class="persName">Rino</span>, un uomo piccolo, magrissimo, accostò timidamente <span class="persName">don Achille</span> e gli chiese scusa senza mai dire per che cosa si scusava. Io non lo vidi, o almeno non me lo ricordo, ma si disse che le scuse erano state fatte ad alta voce e in modo che tutti sentissero, anche se <span class="persName">don Achille</span> era passato oltre come se lo scarparo non parlasse con lui. Poco tempo dopo <span class="persName">io</span> e <span class="persName">Lila</span> ferimmo alla caviglia <span class="persName">Enzo</span> con una pietra ed <span class="persName">Enzo</span> lanciò un sasso che colpì <span class="persName">Lila</span> alla testa. Mentre <span class="persName">io</span> strillavo di paura e <span class="persName">Lila</span> si rialzava con il sangue che le gocciolava da sotto i capelli, <span class="persName">Enzo</span> venne giù dal terrapieno, anche lui sanguinante, e nel vedere <span class="persName">Lila</span> in quello stato, in modo del tutto imprevisto, e ai nostri occhi incomprensibile, si mise a piangere. Passò poco e <span class="persName">Rino</span>, il fratello adorato di <span class="persName">Lila</span>, arrivò sotto scuola e diede molte mazzate a <span class="persName">Enzo</span>, che si difese appena. <span class="persName">Rino</span> era più grande, più grosso e più motivato. Non solo: <span class="persName">Enzo</span> non disse niente delle botte ricevute né alla sua banda né a sua madre né a suo padre né ai suoi fratelli né ai cugini, che lavoravano tutti in campagna e vendevano frutta e verdura con la carretta. A quel punto, grazie a lui, finirono le vendette.</p>
		</div>
		<div class="teidiv1" id="chapin10"><h3><span class="headingNumber">1.10. </span><span class="head">10.</span></h3>
			<p><span class="persName">Lila</span> andò per un po’ in giro, fieramente, con la testa fasciata. Poi si tolse la fasciatura e mostrò a chiunque glielo chiedesse la ferita nera, arrossata ai bordi, che sbucava sulla fronte da sotto l’attaccatura dei capelli. Infine si dimenticò di ciò che le era successo e se qualcuno le guardava fisso il segno biancastro che le era rimasto sulla pelle, faceva un gesto aggressivo che significava: cosa guardi, fatti i fatti tuoi. A <span class="persName">me</span> non disse mai nulla, nemmeno una parola di ringraziamento per le pietre che le avevo passato, per come le avevo asciugato il sangue col lembo del grembiule. Ma da quel momento cominciò a sottopormi a prove di coraggio che non avevano più a che fare con la scuola.</p>
			<p>Ci vedevamo in cortile sempre più spesso. Ci mostravamo le nostre bambole ma senza darlo a vedere, l’una nei dintorni dell’altra, come se fossimo da sole. A un certo punto le facemmo incontrare per prova, per vedere se andavano d’accordo. E così arrivò il giorno che stavamo accanto alla finestra dello scantinato col reticolo scollato e facemmo uno scambio, lei tenne un po’ la mia bambola e io un po’ la sua, e <span class="persName">Lila</span> di punto in bianco fece passare Tina attraverso l’apertura nella rete e la lasciò cadere.</p>
			<p>Provai un dolore insopportabile. Tenevo alla mia bambola di celluloide come alla cosa più preziosa che avessi. Lo sapevo che Lila era una bambina molto cattiva, ma non mi sarei mai aspettata che mi facesse una cosa così malvagia. Per me la bambola era viva, saperla in fondo allo scantinato, in mezzo alle mille bestie che ci vivevano, mi gettò nella disperazione. Ma in quell’occasione imparai un’arte in cui poi sono diventata molto brava. Trattenni la disperazione, la trattenni sul bordo degli occhi lucidi, tanto che <span class="persName">Lila</span> mi disse in dialetto:</p>
			<p>«Non te ne importa?».</p>
			<p>Non risposi. Provavo un dolore violentissimo, ma sentivo che più forte ancora sarebbe stato il dolore di litigare con lei. Ero come strozzata da due sofferenze, una già in atto, la perdita della bambola, e una possibile, la perdita di Lila. Non dissi nulla, feci solo un gesto senza dispetto, come se fosse naturale, anche se naturale non era e sapevo che stavo rischiando molto. Mi limitai a gettare nello scantinato la sua Nu, la bambola che mi aveva appena dato.</p>
			<p><span class="persName">Lila</span> mi guardò incredula.</p>
			<p>«Quello che fai tu, faccio io» recitai subito ad alta voce, spaventatissima.</p>
			<p>«Adesso me la vai a prendere».</p>
			<p>«Se tu vai a prendere la mia».</p>
			<p>Andammo insieme. Nell’ingresso della palazzina, a sinistra, c’era la porticina che introduceva agli scantinati, la conoscevamo bene. Scardinata com’era – uno dei battenti si reggeva su un solo ganghero –, la porta era bloccata da un catenaccio che teneva insieme in malo modo le due ante. Ogni bambino era tentato e insieme terrorizzato dalla possibilità di forzare la porticina quel tanto che avrebbe reso possibile passare dall’altro lato. Noi lo facemmo. Ci ricavammo uno spazio sufficiente perché i nostri corpi esili e flessibili sgattaiolassero nello scantinato.</p>
			<p>Una volta dentro, prima Lila, poi io, scendemmo per cinque gradini di pietra in un luogo umido, mal rischiarato dalle piccole aperture a livello stradale. Avevo paura, cercai di tener dietro a <span class="persName">Lila</span>, che però sembrava arrabbiata e puntava diritto a ritrovare la sua bambola. Avanzai a tentoni. Sentivo sotto le suole dei sandali oggetti che scricchiolavano, vetro, pietrisco, insetti. Intorno c’erano cose non identificabili, masse scure, puntute o squadrate o tondeggianti. La poca luce che attraversava il buio a volte cadeva su cose riconoscibili: lo scheletro di una sedia, l’asta di un lampadario, cassette della frutta, fondi e fiancate d’armadi, bandelle di ferro. Provai un grande spavento per quella che mi sembrò una faccia floscia dai grandi occhi di vetro che si allungava in un mento a forma di scatola. La vidi appesa su un trabiccolino di legno con un’espressione desolata e gridai, la indicai a <span class="persName">Lila</span>. Lei si girò di scatto, si avvicinò piano voltandomi la schiena, allungò una mano con cautela, la staccò dal trabiccolo. Poi si girò. S’era messa la faccia dagli occhi di vetro sopra la sua e ora aveva un viso enorme, orbite tonde senza pupille, niente bocca, solo quella bazza nera che le ciondolava sul petto.</p>
			<p>Sono attimi che mi sono rimasti bene impressi nella memoria. Non ne sono certa, ma mi dovette uscire dal petto un vero urlo di terrore, perché lei si affrettò a dire con una voce rimbombante che era solo una maschera, una maschera antigas: suo padre la chiamava così, ne aveva una identica nel ripostiglio di casa. Seguitai a tremare e mugolare di paura, cosa che evidentemente la convinse a strapparsela dal viso e a gettarla in un angolo, con un gran fracasso e molta polvere che si addensò tra le lingue di luce dei finestrini.</p>
			<p>Mi calmai. Lila si guardò intorno, individuò l’apertura da dove avevamo fatto cadere Tina e Nu. Ci accostammo alla parete ruvida, grumosa, guardammo nell’ombra. Le bambole non c’erano. <span class="persName">Lila</span> ripeteva in dialetto: non ci stanno, non ci stanno, non ci stanno, e frugava per terra con le mani, cosa che io non avevo il coraggio di fare.</p>
			<p>Passarono minuti lunghissimi. Una sola volta mi sembrò di vedere Tina e con un tuffo al cuore mi chinai a prenderla, ma era solo un vecchio foglio di giornale appallottolato. Non ci stanno, ripeté Lila e si allontanò verso l’uscita. Allora mi sentii persa, incapace di restare lì da sola seguitando a cercare, incapace di andar via con lei se non avessi trovato la bambola.</p>
			<p>In cima ai gradini disse:</p>
			<p>«Se l’è pigliate <span class="persName">don Achille</span>, se l’è messe nella borsa nera».</p>
			<p>E io in quello stesso momento lo sentii, <span class="persName">don Achille</span>: strisciava, si strusciava, tra le forme indistinte delle cose. Allora abbandonai Tina al suo destino, scappai per non perdere <span class="persName">Lila</span> che già si torceva agile, sgusciando oltre la porta sgangherata.</p>
		</div>
		<div class="teidiv1" id="chapin11"><h3><span class="headingNumber">1.11. </span><span class="head">11.</span></h3>
			<p>Credevo a tutto quello che lei mi diceva. M’è rimasta in mente la massa informe di <span class="persName">don Achille</span> che corre per cunicoli sotterranei a braccia pendule, trattenendo con le dita larghe da un lato la testa di Nu, dall’altro quella di Tina. Soffrii molto. Mi ammalai di febbri di crescenza, guarii, mi ammalai di nuovo. Fui presa da una sorta di disfunzione tattile, certe volte avevo l’impressione che, mentre ogni essere animato intorno accelerava i ritmi della sua vita, le superfici solide mi diventassero molli sotto le dita o si gonfiassero lasciando spazi vuoti tra la loro massa interna e la sfoglia di superficie. Mi sembrò che lo stesso mio corpo, a tastarlo, risultasse tumefatto e questo mi intristiva. Ero certa di avere guance a palloncino, mani riempite di segatura, lobi delle orecchie che parevano sorbe mature, piedi a forma di pagnotta. Quando ritornai per le strade e a scuola, sentii che anche lo spazio era cambiato. Pareva incatenato tra due poli scuri, da un lato la bolla d’aria sotterranea che premeva alle radici delle case, la torva caverna dentro cui erano cadute le bambole; dall’altro il globo in alto, al quarto piano della palazzina dove abitava <span class="persName">don Achille</span> che ce le aveva rubate. Le due palle erano come avvitate alle estremità di una sbarra di ferro, che nella mia immaginazione attraversava obliquamente gli appartamenti, le strade, la campagna, il tunnel, i binari, e li compattava. Mi sentivo stretta dentro quella morsa insieme alla massa di cose e di persone d’ogni giorno, e avevo un sapore brutto in bocca, provavo un senso permanente di nausea che mi sfiniva, come se il tutto, così compresso, sempre più stretto, mi macinasse riducendomi a una crema ripugnante.</p>
			<p>Fu un malessere resistente, forse durò anni, fin oltre la prima adolescenza. Ma proprio quando era appena incominciato, insperatamente ebbi la mia prima dichiarazione d’amore.</p>
			<p><span class="persName">Io</span> e <span class="persName">Lila</span> non avevamo ancora provato a salire su da <span class="persName">don Achille</span>, il lutto per la perdita di Tina era ancora insopportabile. <span class="date">andata svogliatamente a comprare il pane.</span> Mi ci aveva mandato <span class="persName">mia madre</span> e stavo tornando a casa con il resto ben stretto in pugno per non perderlo e la palata ancora calda contro il petto, quando mi accorsi che dietro di me arrancava <span class="persName">Nino Sarratore</span> con il suo fratellino per mano. <span class="persName">La madre, Lidia</span>, nei giorni d’estate lo faceva uscire di casa sempre in compagnia di <span class="persName">Pino</span>, che all’epoca non aveva più di cinque anni, con l’obbligo di non lasciarlo mai. In prossimità di un angolo di strada, poco dopo la salumeria dei Carracci, <span class="persName">Nino</span> fece per superarmi, ma invece di passare oltre mi tagliò la strada, mi spinse contro il muro, appoggiò la mano libera alla parete come una sbarra che mi doveva impedire di scappare, e con l’altra si tirò accanto il fratello, testimone silenzioso della sua impresa. Disse tutto affannato qualcosa che non capii. Era pallido, prima sorrideva, poi diventava serio, poi tornava a sorridere. Alla fine scandì nell’italiano della scuola:</p>
			<p>«Quando ci facciamo grandi ti voglio sposare».</p>
			<p>Poi mi chiese se nel frattempo mi volevo fidanzare con lui. Era un po’ più alto di me, magrissimo, il collo lungo, le orecchie un po’ scostate dalla testa. Aveva capelli ribelli, occhi intensi con ciglia lunghe. Era commovente lo sforzo che stava facendo per contenere la sua timidezza. Sebbene volessi sposarlo anch’io mi venne di rispondergli:</p>
			<p>«No, non posso».</p>
			<p><span class="persName">Lui</span> restò a bocca aperta, <span class="persName">Pino</span> gli diede uno strattone. Scappai via.</p>
			<p>Da quel momento cominciai a svicolare tutte le volte che lo vedevo. Eppure mi sembrava bellissimo. Quante volte ero rimasta nei paraggi di sua sorella Marisa solo per avvicinarlo e fare insieme a loro la strada per tornare a casa. Ma evidentemente mi fece la dichiarazione in un momento sbagliato. Non poteva sapere come mi sentivo sbandata, quanta angoscia mi dava la sparizione di Tina, come mi logorava lo sforzo di star dietro a <span class="persName">Lila</span>, fino a che punto mi toglieva il fiato lo spazio compresso del cortile, delle palazzine, del rione. Dopo molti lunghi sguardi spauriti che mi lanciava da lontano, anche lui cominciò a evitarmi. Per un po’ dovette temere che dicessi alle altre bambine, e innanzitutto <span class="persName">a sua sorella</span>, della proposta che mi aveva fatto. Si sapeva che <span class="persName">Gigliola Spagnuolo</span>, la figlia del pasticciere, si era comportata così quando Enzo le aveva chiesto di fidanzarsi. Ed <span class="persName">Enzo</span> lo aveva saputo e s’era arrabbiato, le aveva gridato sotto scuola che era una bugiarda, l’aveva anche minacciata di ammazzarla con un coltello. Fui tentata di raccontare ogni cosa anch’io, ma poi lasciai perdere, non lo dissi a nessuno, nemmeno a <span class="persName">Lila</span> quando diventammo amiche. Piano piano io stessa me ne dimenticai.</p>
			<p>La cosa mi tornò in mente quando, qualche tempo dopo, <span class="date">l’intera famiglia Sarratore si trasferì</span>. Una mattina comparvero nel cortile la carretta e il cavallo che appartenevano <span class="persName">al marito di Assunta, Nicola</span>: con quella stessa carretta e quello stesso cavallo vecchio vendeva insieme alla moglie la frutta e la verdura girando per le vie del rione. <span class="persName">Nicola</span> aveva una bella faccia larga e gli stessi occhi azzurri, gli stessi capelli biondi di <span class="persName">suo figlio, Enzo</span>. Si occupava, oltre che di vendere frutta e verdura, anche di traslochi. E infatti lui, <span class="persName">Donato Sarratore</span>, <span class="persName">Nino</span> stesso e anche <span class="persName">Lidia</span> cominciarono a portar giù di tutto, carabattole d’ogni genere, materassi, mobili, e sistemarono ogni cosa sulla carretta.</p>
			<p>Le donne, appena sentirono il rumore delle ruote nel cortile, si affacciarono alle finestre, anche mia madre, anch’io. C’era una gran curiosità. Pareva che <span class="persName">Donato</span> avesse avuto una casa nuova direttamente dalle Ferrovie dello stato, nei dintorni di una piazza che si chiamava piazza Nazionale. Oppure – disse <span class="persName">mia madre</span> – <span class="persName">la moglie</span> l’ha obbligato a traslocare per sfuggire alle persecuzioni di <span class="persName">Melina</span>, che le vuole togliere <span class="persName">il marito</span>. Probabile. Mia madre vedeva sempre il male dove con mio grande fastidio si scopriva presto o tardi che il male c’era davvero, e il suo occhio strabico pareva fatto apposta per individuare i movimenti segreti del rione. Come avrebbe reagito <span class="persName">Melina</span>? Era vero, come avevo sentito sussurrare, che aveva fatto un bambino con <span class="persName">Sarratore</span> e poi l’aveva ucciso? Ed era possibile che si sarebbe messa a urlare bruttissime cose, tra cui anche quella? Tutte, grandi e piccole, eravamo affacciate alla finestra, forse per salutare con la mano la famigliola che se ne andava, forse per assistere allo spettacolo della rabbia di quella donna brutta, secca e vedova. Vidi che anche Lila e sua madre Nunzia si sporgevano per vedere.</p>
			<p>Cercai lo sguardo di <span class="persName">Nino</span>, ma lui sembrava avere altro da fare. Mi prese allora, come al solito senza un motivo preciso, uno sfinimento che rendeva debole ogni cosa intorno. Pensai che forse mi aveva fatto la dichiarazione perché sapeva già che se ne sarebbe andato e prima voleva dirmi ciò che sentiva per me. Lo guardai mentre s’affannava a trasportare cassette zeppe di cose e sentii la colpa, il dolore di avergli detto no. Ora se ne fuggiva come un uccellino.</p><p>Alla fine la processione di mobili e masserizie cessò. <span class="persName">Nicola</span> e <span class="persName">Donato</span> cominciarono a passarsi corde per fissare tutto sulla carretta. <span class="persName">Lidia Sarratore</span> comparve vestita come per andare a una festa, s’era messa anche un cappellino estivo, di paglia blu. Spingeva la carrozzella col figlio maschio piccolo e di lato aveva le due femmine, <span class="persName">Marisa</span> che aveva la mia età, otto- nove anni, e <span class="persName">Clelia</span> di sei. Si sentì all’improvviso un rumore di cose rotte al secondo piano. Quasi nello stesso momento <span class="persName">Melina</span> cominciò a gridare. Erano grida di tale strazio che, vidi, <span class="persName">Lila</span> si mise le mani sulle orecchie. Risuonò anche la voce addoloratissima di <span class="persName">Ada</span>, la seconda figlia di Melina, che gridava: mammà, no, mammà. Dopo un attimo d’incertezza mi tappai le orecchie anch’io. Ma intanto cominciarono a volare oggetti dalla finestra e fu tale la curiosità che mi liberai i timpani, come se avessi bisogno di suoni nitidi per capire. <span class="persName">Melina</span> però non gridava parole ma solo aaah, aaah, come se fosse ferita. Non la si vedeva, di lei non compariva nemmeno un braccio o una mano che lanciava le cose. Pentole di rame, bicchieri, bottiglie, piatti parevano volare dalla finestra per volontà propria e in strada <span class="persName">Lidia Sarratore</span> filava a testa china, la schiena curva sulla carrozzella, le figlie dietro, e <span class="persName">Donato</span> s’arrampicava sulla carretta tra le sue proprietà, e <span class="persName">don Nicola</span> tratteneva il cavallo per il morso e intanto le cose urtavano sull’asfalto, rimbalzavano, si spezzavano schizzando schegge tra le zampe nervose della bestia.</p>
			<p>Cercai <span class="persName">Lila</span> con lo sguardo. Vidi adesso un’altra faccia, una faccia di smarrimento. Si dovette accorgere che la guardavo e sparì subito dalla finestra. La carretta intanto si mosse. Rasente il muro, senza un saluto per nessuno, sgusciarono verso il cancello anche <span class="persName">Lidia</span> e i quattro figli più piccoli, mentre <span class="persName">Nino</span>Nino pareva senza voglia di andarsene, come ipnotizzato dallo spreco di oggetti fragili contro l’asfalto.</p>
			<p>Per ultimo vidi volare dalla finestra una sorta di macchia nera. Era una ferro da stiro, ferro puro: il manico di ferro, la base di ferro. Quando ancora avevo Tina e giocavo in casa, usavo quello di <span class="persName">mia madre</span>, identico, con la forma a prua, fingendo che fosse una barca nella tempesta. L’oggetto venne giù in picchiata e fece un buco per terra con un tonfo secco, a pochi centimetri da <span class="persName">Nino</span>. Per poco – pochissimo – non lo uccise.</p>
		</div>
		<div class="teidiv1" id="chapin12"><h3><span class="headingNumber">1.12. </span><span class="head">12.</span></h3>
			<p>Nessun bambino mai dichiarò a <span class="persName">Lila</span> il suo amore e lei non mi ha mai detto se ne soffrì. <span class="persName">Gigliola Spagnuolo</span> riceveva di continuo proposte di fidanzamento e anch’io ero molto richiesta. <span class="persName">Lila</span> invece non piaceva, innanzitutto perché era uno stecco, sporca e sempre con qualche ferita, ma anche perché aveva la lingua affilata, inventava soprannomi umilianti e pur sfoggiando con la maestra vocaboli della lingua italiana che nessuno conosceva, con noi parlava solo un dialetto sferzante, pieno di male parole, che stroncava sul nascere ogni sentimento d’amore. Solo <span class="persName">Enzo</span> fece una cosa che, se non era proprio una richiesta di fidanzamento, era comunque un segnale di ammirazione e di rispetto. <span class="date">Parecchio</span> dopo che le aveva rotto la testa con la pietra e prima, mi pare, di essere respinto da <span class="persName">Gigliola Spagnuolo</span>, lui ci rincorse per lo stradone e, sotto i miei occhi increduli, tese a Lila un serto di sorbe.</p>
			<p>«Che ci faccio?».</p>
			<p>«Te le mangi».</p>
			<p>«Acerbe?».</p>
			<p>«Le fai maturare».</p>
			<p>«Non le voglio».</p>
			<p>«Buttale».</p>
			<p>Tutto qui. <span class="persName">Enzo</span> girò le spalle e corse a lavorare. <span class="persName">Io</span> e <span class="persName">Lila</span> ci mettemmo a ridere. Parlavamo poco, ma per ogni cosa che ci capitava avevamo una risata. Le dissi solo, con tono divertito: «A me piacciono, le sorbe».</p>
			<p>In realtà mentivo, era un frutto che non amavo. Mi attraeva il colore rossogiallastro di quando erano acerbe, la loro compattezza che risplendeva nelle giornate di sole. Ma quando maturavano sui balconi e diventavano marroni e molli come piccole pere vizze, e la pelle si staccava facilmente mostrando una polpa granulosa non di cattivo sapore, ma disfatta in un modo che mi ricordava le carogne dei topi lungo lo stradone, allora nemmeno le toccavo. Dissi quella frase quasi per prova, sperando che <span class="persName">Lila</span> me le tendesse: tieni, prendile tu. Sentii che se mi avesse dato il dono che le aveva fatto <span class="persName">Enzo</span> sarei stata contenta più che se mi avesse dato una cosa sua. Ma non lo fece, e ricordo ancora l’impressione di tradimento quando se le portò a casa. Lei stessa piantò il chiodo alla finestra. La vidi mentre vi appendeva il serto.</p>
		</div>
		<div class="teidiv1" id="chapin13"><h3><span class="headingNumber">1.13. </span><span class="head">13.</span></h3>
			<p><span class="persName">Enzo</span> non le fece mai più altri regali. Dopo la lite con <span class="persName">Gigliola</span>, che aveva detto a tutti della dichiarazione che lui le aveva fatto, lo vedemmo sempre meno. Pur essendosi mostrato bravissimo coi calcoli a mente era troppo svogliato, sicché il maestro non lo propose per l’esame d’ammissione alle medie e lui non se ne rammaricò, anzi ne fu contento. S’iscrisse alla scuola di avviamento al lavoro, ma di fatto già lavorava coi genitori. Si svegliava prestissimo per andare col padre al mercato ortofrutticolo o a girare con la carretta vendendo per il rione i prodotti della campagna, e quindi con la scuola presto chiuse.</p>
			<p><span class="date">A noi invece, quando stavamo per finire la quinta</span>, fu comunicato che eravamo fatte per continuare a studiare. <span class="persName">La maestra</span> chiamò a turno i genitori miei, di Gigliola e di Lila per dir loro che assolutamente dovevamo sostenere, oltre che l’esame di licenza elementare, anche l’esame di ammissione alla scuola media. <span class="persName">Lenù</span> le studiai tutte per fare in modo che <span class="persName">mio padre</span> non mandasse <span class="persName">dalla maestra</span> <span class="persName">mia madre</span>, claudicante, con l’occhio ballerino e soprattutto sempre rabbiosa, ma ci venisse lui, che era usciere e sapeva usare modi cortesi. Non ce la feci. Andò lei, parlò con la maestra e tornò a casa molto cupa.</p>
			<p>«<span class="persName">La maestra</span>vuole soldi. Dice che le deve fare delle lezioni in più perché l’esame è difficile».</p>
			<p>«Ma a che serve questo esame?» chiese <span class="persName">mio padre</span>.</p>
			<p>«A farle studiare il latino».</p>
			<p>«E perché?».</p>
			<p>«Perché hanno detto che è brava».</p>
			<p>«Ma se è brava, perché <span class="persName">la maestra</span> le deve fare queste lezioni a pagamento?».</p>
			<p>«Per stare meglio <span class="persName">lei</span> e peggio noi».</p>
			<p>Discussero molto. All’inizio <span class="persName">mia madre</span> era contraria e <span class="persName">mio padre</span> incerto; poi <span class="persName">mio padre</span> diventò cautamente favorevole e <span class="persName">mia madre</span> si rassegnò a essere un po’ meno contraria; infine decisero di farmi fare l’esame, ma sempre col patto che se <span class="persName">io</span> non fossi stata bravissima mi avrebbero tolto subito dalla scuola.</p>
			<p>A <span class="persName">Lila</span> invece i genitori dissero di no. <span class="persName">Nunzia Cerullo</span> fece qualche tentativo poco convinto, ma <span class="persName">il padre</span> non volle neanche discutere e anzi diede uno schiaffo a <span class="persName">Rino</span> che gli aveva detto che sbagliava. I genitori propendevano addirittura per non andare <span class="persName">dalla maestra</span>dalla ma, che però li fece chiamare dal direttore, e allora <span class="persName">Nunzia</span> dovette andare per forza. Di fronte al timido ma netto rifiuto di quella donna spaurita, <span class="persName">la Oliviero</span>, arcigna ma calma, sfoderò i temi meravigliosi di <span class="persName">Lila</span>, le soluzioni brillanti di problemi ardui e persino i disegni coloratissimi che in classe, quando si applicava, ci incantavano tutte perché, rubacchiando pastelli Giotto, tratteggiava molto realisticamente principesse con pettinature, gioielli, vestiti, scarpe che non s’erano mai visti in nessun libro e nemmeno al cinema parrocchiale. Quando però il rifiuto fu confermato, <span class="persName">la Oliviero</span> perse la calma e trascinò dal direttore <span class="persName">la madre di Lila</span> come se fosse un’alunna indisciplinata. Ma <span class="persName">Nunzia</span> non poteva cedere, non aveva il permesso del marito. Di conseguenza ripeté no fino allo sfinimento suo, della maestra, del direttore.</p>
			<p>Il giorno dopo, mentre andavamo a scuola, <span class="persName">Lila</span> mi disse col tono suo solito: tanto io l’esame lo faccio lo stesso. Le credetti, proibirle una cosa era inutile, lo sapevamo tutti. Sembrava la più forte di noi bambine, più forte di <span class="persName">Enzo</span>, di <span class="persName">Alfonso</span>, di <span class="persName">Stefano</span>, più forte di suo fratello <span class="persName">Rino</span>, più forte dei nostri genitori, più forte di tutti i grandi compresa la maestra e i carabinieri che ti potevano mettere in prigione. Sebbene fragile nell’aspetto, ogni divieto davanti a lei perdeva consistenza. Sapeva come passare il limite senza mai subirne veramente le conseguenze. Alla fine la gente cedeva e addirittura, per quanto a malincuore, era costretta a lodarla.</p>
		</div>
		<div class="teidiv1" id="chapin14"><h3><span class="headingNumber">1.14. </span><span class="head">14.</span></h3>
			<p>Anche andare da <span class="persName">don Achille</span> era proibito, ma lei decise di farlo ugualmente e io le andai dietro. Anzi, fu in quell’occasione che mi convinsi che niente potesse fermarla, e che anzi ogni sua disobbedienza avesse sbocchi che per la meraviglia toglievano il fiato.</p>
			<p>Volevamo che <span class="persName">con Achille</span> ci restituisse le nostre bambole. Perciò andammo su per le scale, a ogni gradino ero sul punto di girare le spalle e tornare in cortile. Sento ancora la mano di <span class="persName">Lila</span> che afferra la mia, e mi piace pensare che si decise a farlo non solo perché intuì che non avrei avuto il coraggio di arrivare fino all’ultimo piano, ma anche perché lei stessa con quel gesto cercava la forza d’animo per continuare. Così, l’una accanto all’altra, <span class="persName">io</span> dalla parte del muro e <span class="persName">lei</span> dalla parte della ringhiera, le mani strette con i palmi sudati, facemmo le ultime rampe. Davanti alla porta di <span class="persName">don Achille</span> il cuore mi batteva fortissimo, me lo sentivo nelle orecchie, ma mi consolai pensando che fosse il rumore anche del cuore di <span class="persName">Lila</span>. Dall’appartamento arrivavano voci, forse di <span class="persName">Alfonso</span> o <span class="persName">Stefano</span> o <span class="persName">Pinuccia</span>. <span class="persName">Lila</span>, dopo una lunghissima sosta muta davanti alla porta, girò la chiavetta del campanello. Ci fu silenzio, poi un ciabattare. Ci aprì la porta donna <span class="persName">Maria</span>, aveva una vestaglia verde stinto. Quando parlò, le vidi in bocca un dente d’oro molto brillante. Credette che cercassimo <span class="persName">Alfonso</span>, era un po’ stupita. <span class="persName">Lila</span> le disse in dialetto:</p>
			<p>«No, vogliamo <span class="persName">don Achille</span>».</p>
			<p>«Di’ a me».</p>
			<p>«Dobbiamo parlare con lui».</p>
			<p>La donna gridò:</p>
			<p>«<span class="persName">Achì</span>».</p>
			<p>Altro ciabattare. Comparve dalla penombra una figura tarchiata. Aveva il busto lungo, le gambe corte, le braccia che scendevano fino alle ginocchia e la sigaretta in bocca, si vedeva la brace. Chiese roco: «Chi è?».</p>
			<p>«<span class="persName">La figlia dello scarparo</span> insieme alla <span class="persName">figlia grande di Greco</span>».</p>
			<p><span class="persName">Don Achille</span> venne alla luce e, per la prima volta, lo vedemmo bene. Niente minerali, niente scintillio di vetri. Il viso era di carne, lungo, e i capelli gli si arruffavano solo sulle orecchie, al centro della testa era tutto lucido. Aveva occhi lucenti, con il bianco venato di torrentelli rossi, la bocca larga e sottile, il mento grosso con una fossa al centro. Mi sembrò brutto ma non quanto mi ero immaginata.</p>
			<p>«Beh?».</p>
			<p>«Le bambole» disse <span class="persName">Lila</span>.</p>
			<p>«Che bambole?».</p>
			<p>«Le nostre».</p>
			<p>«Qua non ci servono le bambole vostre».</p>
			<p>«Ve le siete prese giù allo scantinato».</p>
			<p><span class="persName">Don Achille</span> si girò e gridò verso l’interno dell’appartamento:</p>
			<p>«<span class="persName">Pinù</span>, tu ti sei presa la bambola della figlia dello scarparo?».</p>
			<p>«Io no».</p>
			<p>«<span class="persName">Alfò</span>, te la sei presa tu?».</p>
			<p>Risate.</p>
			<p><span class="persName">Lila</span> disse ferma, non so da dove le veniva tutto quel coraggio:</p>
			<p>«Ve le siete prese voi, vi abbiamo visto».</p>
			<p>Ci fu un momento di silenzio.</p>
			<p>«Voi io?» chiese <span class="persName">don Achille</span>.</p>
			<p>«Sì, e le avete messe nella vostra borsa nera».</p>
			<p><span class="persName">L'uomo</span>, nell’udire quelle ultime parole, corrugò la fronte infastidito.</p>
			<p>Non potevo crederci che eravamo lì, davanti a <span class="persName">don Achille</span>, e <span class="persName">Lila</span> gli parlasse a quel modo e lui la fissasse perplesso, e nel fondo si intravedessero <span class="persName">Alfonso</span> e <span class="persName">Stefano</span> e <span class="persName">Pinuccia</span> e <span class="persName">donna Maria</span> che apparecchiava la tavola per la cena. Non potevo crederci che era una persona comune, un po’ basso, un po’ calvo, un po’ sproporzionato, ma comune. Perciò aspettavo che da un momento all’altro si trasformasse.</p>
			<p><span class="persName">Don Achille</span> ripeté, come per capire bene il senso delle parole:</p>
			<p>«Io mi sono preso le vostre bambole e le ho messe nella borsa nera?».</p>
			<p>Sentii che non era arrabbiato ma all’improvviso sofferente, come se stesse avendo la conferma di una cosa che già sapeva. Disse qualcosa in dialetto che non capii,<span class="persName">Maria</span> gridò:</p>
			<p>«<span class="persName">Achì</span>, è pronto».</p>
			<p>«Vengo».</p>
			<p><span class="persName">Don Achille</span> portò un mano grossa e larga alla tasca di dietro dei calzoni. Noi ci stringemmo forte la mano, aspettandoci che tirasse fuori un coltello. Invece estrasse il portafoglio, lo aprì, guardò dentro e tese a Lila dei soldi, non mi ricordo quanto.</p>
			<p>«Compratevele, le bambole» disse.</p>
			<p><span class="persName">Lila</span> arraffò i soldi e mi trascinò giù per la rampa. Lui borbottò affacciandosi alla ringhiera:</p>
			<p>«E ricordatevi che ve le ho regalate io».</p>
			<p>Dissi in italiano, attenta a non cadere per le scale: «Buonasera e buon appetito».</p>
		</div>
		<div class="teidiv1" id="chapin15"><h3><span class="headingNumber">1.15. </span><span class="head">15.</span></h3>
			<p><span class="date"><span class="persName">Gigliola Spagnuolo</span> e <span class="persName">io</span>io, subito dopo Pasqua</span>, cominciammo ad andare a casa della <span class="persName">maestra</span> per prepararci all’esame di ammissione. <span class="persName">La maestra</span> abitava proprio di lato alla parrocchia della Sacra Famiglia, le sue finestre affacciavano sui giardinetti e di lì si vedevano, oltre la campagna fitta, i tralicci della ferrovia. <span class="persName">Gigliola Spagnuolo</span> passava sotto le mie finestre e mi chiamava. <span class="persName">Io</span> ero già pronta, uscivo di corsa. Mi piacevano quelle lezioni private, due a settimana, mi pare. <span class="persName">La maestra</span>, a fine lezione, ci offriva dolcetti secchi a forma di cuore e una gassosa.</p>
			<p><span class="persName">Lila</span> non venne mai, i suoi genitori non avevano accettato di pagare la maestra. Ma lei, visto che ormai eravamo molto amiche, continuò a dirmi che avrebbe fatto l’esame e sarebbe venuta in prima media nella mia stessa classe.</p>
			<p>«E i libri?».</p>
			<p>«Me li presti tu».</p>
			<p>Intanto però, coi soldi di <span class="persName">don Achille</span>, comprò un romanzo: Piccole donne. Si decise a farlo perché lo conosceva già e le era piaciuto moltissimo. <span class="persName">La Oliviero</span>, in quarta, aveva dato a noi più brave libri da leggere. A lei era toccato Piccole donne con la seguente frase di accompagnamento: «Questo è per le grandi ma per te va bene», e a me il libro Cuore, senza nemmeno una parola che mi spiegasse di cosa si trattava. <span class="persName">Lila</span> si era letta sia Piccole donne che Cuore, in pochissimo tempo, e diceva che non c’era confronto, secondo lei Piccole donne era bellissimo. Io non ero riuscita a leggerlo, a stento avevo finito Cuore entro i termini stabiliti dalla maestra per la restituzione. Ero una lettrice lenta, tuttora sono così. <span class="persName">Lila</span>, quando aveva dovuto ridare il libro alla z<span class="persName">Oliviero</span>, si era rammaricata sia di non poter rileggere di continuo Piccole donne, sia di non poterne parlare con me. <span class="date">Perciò una mattina si decise.</span> Mi chiamò dalla strada, andammo agli stagni, nel posto dove avevamo seppellito dentro una scatoletta di metallo i soldi di <span class="persName">don Achille</span>, prendemmo il denaro e andammo a chiedere a Iolanda la cartolaia, che esponeva in vetrina chissà da quando una copia di Piccole donne ingiallita dal sole, se bastava. Bastava. Appena diventammo proprietarie del libro cominciammo a vederci in cortile per leggerlo o a mente, l’una vicina all’altra, o ad alta voce. Ce lo leggemmo per mesi, così tante volte che il libro diventò sudicio, sbrindellato, perse il dorso, cominciò a cacciare fili, a sgangherare i quinterni. Ma era il nostro libro, lo amammo molto. Ne ero <span class="persName">io</span> la custode, lo tenevo a casa tra quelli di scuola, perché <span class="persName">Lila</span> non se la sentiva di tenerlo in casa sua. <span class="persName">Il padre</span>, negli ultimi tempi, si arrabbiava se solo la pescava a leggere.</p>
			<p><span class="persName">Rino</span> invece la proteggeva. <span class="date">Quando ci fu la questione dell’esame di ammissione</span>, tra <span class="persName">lui</span> e <span class="persName">il padre</span> esplosero litigi di continuo. <span class="persName">Rino</span> a quell’epoca aveva all’incirca sedici anni, era un ragazzo molto nervoso e aveva cominciato una sua battaglia per essere pagato per il lavoro che faceva. Il suo ragionamento era: mi alzo alle sei; vengo al negozio e lavoro fino alle otto di sera; voglio un salario. Ma quelle parole scandalizzavano sia <span class="persName">il padre</span> che <span class="persName">la madre</span>. <span class="persName">Rino</span> aveva un letto dove dormire, aveva di che mangiare, perché voleva soldi? Il suo compito era aiutare la famiglia, non impoverirla. Ma il <span class="persName">ragazzo</span> insisteva, trovava ingiusto sgobbare quanto <span class="persName">il padre</span> e non ricevere un centesimo. A quel punto <span class="persName">Fernando Cerullo</span> gli rispondeva con apparente pazienza: «p<span class="persName">Io</span> ti pago già, <span class="persName">Rino</span>, ti pago profumatamente insegnandoti il mestiere completo: <span class="persName">tu</span> presto non saprai solo rifare i tacchi o l’orlo o rimettere la mezza piantella; tuo padre tutto quello che sa te lo sta passando e presto arriverai a fare, a regola d’arte, una scarpa intera». Ma quel pagamento a base d’istruzione a <span class="persName">Rino</span> non bastava e quindi battibeccavano, specialmente a cena. Si cominciava parlando di soldi e si finiva a litigare per <span class="persName">Lila</span>.</p>
			<p>«Se tu mi paghi ci penso io a farla studiare» diceva <span class="persName">Rino</span>.</p>
			<p>«Studiare? Perché, io ho studiato?».</p>
			<p>«No».</p>
			<p>«E tu hai studiato?».</p>
			<p>«No».</p>
			<p>«Allora perché deve studiare <span class="persName">tua sorella</span> che è femmina?».</p>
			<p>La cosa finiva quasi sempre con uno schiaffo in faccia a <span class="persName">Rino</span>, che in un modo o in un altro, anche senza volerlo, aveva mancato di rispetto <span class="persName">al padre</span>. <span class="persName">Il ragazzo</span> ragazzo, senza piangere, chiedeva scusa con voce cattiva.</p>
			<p><span class="persName">Lila</span> taceva durante quelle discussioni. Non me l’ha mai detto, ma a me è rimasta l’impressione che mentre io odiavo <span class="persName">mia madre</span>, e la odiavo davvero, profondamente, lei malgrado tutto non ce l’avesse affatto con <span class="persName">suo padre</span>. Diceva che era pieno di gentilezze, diceva che quando lui doveva fare i conti se li faceva fare da lei, diceva che l’aveva sentito dire agli amici che <span class="persName">sua figlia</span> era la persona più intelligente del rione, diceva che quand’era il suo onomastico le portava lui stesso la cioccolata calda a letto e quattro biscotti. Ma c’era poco da fare, non rientrava nel suo modo di vedere che lei continuasse a studiare. E non rientrava nemmeno nelle sue possibilità economiche: la famiglia era numerosa, si vivacchiava tutti sulla botteguccia, anche due sorelle nubili di <span class="persName">Fernando</span>, anche i genitori di <span class="persName">Nunzia</span>. Perciò su quella cosa dello studio era come parlare al muro, e sua madre tutto sommato era della stessa opinione. Solo <span class="persName">il fratello</span> la pensava in modo diverso e si batteva coraggiosamente contro <span class="persName">il padre</span>. E <span class="persName">Lila</span>, per ragioni che non capivo, si mostrava convinta che <span class="persName">Rino</span> avrebbe vinto.</p>
			<p>Avrebbe ottenuto il suo salario e l’avrebbe mandata a scuola con i soldi suoi.</p>
			<p>«Se bisogna pagare una tassa, me la paga <span class="persName">lui</span>» mi spiegava.</p>
			<p>Era sicura che <span class="persName">il fratello</span>il fratello le avrebbe dato i soldi anche per i libri di scuola e persino per le penne, il portapenne, i pastelli, il mappamondo, il grembiule e il fiocco. Lo adorava. Mi disse che, dopo aver studiato, voleva guadagnare molti soldi al solo scopo di rendere <span class="persName">suo fratello</span> la persona più ricca del rione.</p>
			<p>La ricchezza, in quell’ultimo anno delle elementari, diventò un nostro chiodo fisso. Ne parlavamo come nei romanzi si parla della ricerca di un tesoro. Dicevamo: quando diventeremo ricche faremo questo, faremo quello. A sentirci, pareva che la ricchezza fosse nascosta in qualche posto del rione, dentro forzieri che una volta aperti mandavano bagliori, e aspettasse solo che noi la trovassimo. Poi, non so perché, le cose cambiarono e cominciammo ad associare lo studio ai soldi. Pensammo che studiare molto ci avrebbe fatto scrivere libri e che i libri ci avrebbero rese ricche. La ricchezza era sempre un luccicore di monete d’oro chiuse dentro innumerevoli casse, ma per arrivarci bastava studiare e scrivere un libro.</p>
			<p>«Ne scriviamo uno insieme» disse <span class="persName">Lila</span> una volta e la cosa mi riempì di gioia.</p>
			<p>Forse l’idea prese piede quando <span class="persName">lei</span> scoprì che l’autrice di Piccole donne aveva fatto così tanti soldi che aveva dato un po’ delle sue ricchezze alla famiglia. Ma non ci giurerei. Ne ragionammo, dissi che potevamo cominciare subito dopo l’esame di ammissione. Acconsentì, però non seppe resistere. <span class="date">Mentre <span class="persName">io</span> avevo molto da studiare anche per via delle lezioni pomeridiane con <span class="persName">Spagnuolo</span> e <span class="persName">la maestra</span>, lei era più libera, si mise al lavoro e scrisse un romanzo senza di me.</span></p>
			<p>Ci rimasi male quando me lo portò perché lo leggessi, ma non dissi niente, anzi trattenni la delusione e le feci molte feste. Erano una decina di fogli a quadretti, ripiegati e fermati con uno spillo da sarta. C’era una copertina disegnata coi pastelli, mi ricordo il titolo. Si chiamava La fata blu, e com’era appassionante, quante parole difficili c’erano. Le dissi di farlo leggere <span class="persName">alla maestra</span>. Non volle. La pregai, mi offrii di darglielo io. Poco convinta, fece cenno di sì.</p>
			<p>Una volta che stavo a casa della Oliviero per la lezione, approfittai di quando <span class="persName">Gigliola</span> stava nel bagno per tirar fuori La fata blu. Dissi che era un romanzo bellissimo scritto da <span class="persName">Lila</span> e che Lila voleva farglielo leggere. Ma la maestra, che negli ultimi cinque anni era stata sempre entusiasta di tutto ciò che faceva <span class="persName">Lila</span> a parte le cattiverie, replicò freddamente:</p>
			<p>«Di’ a <span class="persName">Cerullo</span> che farebbe bene a studiare per la licenza, invece di perdere tempo». E pur tenendosi il romanzo di Lila, lo lasciò sul tavolo senza dargli nemmeno uno sguardo.</p>
			<p>Quell’atteggiamento mi disorientò. Cosa era successo? S’era arrabbiata con <span class="persName">la madre di Lila</span>? Aveva esteso l’arrabbiatura a <span class="persName">Lila</span>&gt; stessa? Era dispiaciuta per i soldi che i genitori della mia amica non avevano voluto darle? Non capii. Qualche giorno dopo cautamente le chiesi se aveva letto La fata blu. Mi rispose con un tono insolito, oscuramente, come se solo <span class="persName">io</span> e <span class="persName">lei</span> ci potessimo veramente capire.</p>
			<p>«Lo sai cos’è la plebe, <span class="persName">Greco</span>?».</p>
			<p>«Sì: la plebe, i tribuni della plebe, i Gracchi».</p>
			<p>«La plebe è una cosa assai brutta».</p>
			<p>«Sì».</p>
			<p>«E se uno vuole restare plebe, lui, i suoi figli, i figli dei suoi figli, non si merita niente. Lascia perdere <span class="persName">Cerullo</span> e pensa a <span class="persName">te</span>».</p>
			<p><span class="persName">La maestra Oliviero</span> non disse mai niente sulla Fata blu. <span class="persName">Lila</span> mi chiese notizie un paio di volte, poi lasciò perdere. Disse cupa:</p>
			<p>«Appena ho tempo ne scrivo un altro, quello non era buono».</p>
			<p>«Era bellissimo».</p>
			<p>«Faceva schifo».</p>
			<p>Ma diventò meno vivace, specialmente in classe, probabilmente perché si accorse che <span class="persName">la Oliviero</span> non la lodava più, anzi certe volte si mostrava infastidita dai suoi eccessi di bravura. Quando ci fu la gara di fine anno risultò comunque la migliore, ma senza la sfrontatezza di una volta. A conclusione della giornata, il direttore sottopose a chi era rimasto in gara – in effetti a <span class="persName">Lila</span>, a <span class="persName">Gigliola</span> e a <span class="persName">me</span> – un problema difficilissimo che aveva inventato lui in persona. <span class="persName">Gigliola</span> e <span class="persName">io</span> ci affaticammo senza risultato. <span class="persName">Lila</span> ridusse come al solito i suoi occhi a due fessure, ci si applicò. Fu l’ultima a capitolare. Disse con un tono timido, inusuale per lei, che il problema non si poteva risolvere perché c’era qualcosa di sbagliato nel testo, ma non sapeva cosa. Apriti cielo, <span class="persName">la Oliviero</span> le fece una grandissima lavata di testa. Vedevo <span class="persName">Lila</span> esile, alla lavagna, col gesso in mano, molto pallida, e investita da raffiche di frasi cattive. Ne sentivo la sofferenza, non riuscivo a sopportare il tremolio del suo labbro inferiore e fui quasi per scoppiare in lacrime.</p>
			<p>«Quando non si sa risolvere un problema» concluse <span class="persName">la Oliviero</span> gelida, «non si dice: il problema è sbagliato, si dice: io non sono capace di risolverlo».</p>
			<p>Il direttore restò in silenzio. Per quel che ricordo, la giornata finì lì.</p>
		</div>
		<div class="teidiv1" id="chapin16"><h3><span class="headingNumber">1.16. </span><span class="head">16.</span></h3>
			<p><span class="date">Poco prima dell’esame di licenza elementare</span> <span class="persName">Lila</span> mi spinse a fare un’altra delle tante cose che da sola non avrei mai avuto il coraggio di fare.</p>
			<p>Decidemmo di non andare a scuola e passammo i confini del rione.</p>
			<p>Non era mai successo. Da quando avevo memoria non mi ero mai allontanata dalle palazzine bianche a quattro piani, dal cortile, dalla parrocchia, dai giardinetti, né avevo mai sentito la spinta a farlo. Passavano treni di continuo oltre la campagna, passavano auto e camion su e giù per lo stradone, eppure non riesco a ricordare nemmeno un’occasione in cui chiedo a <span class="persName">me stessa</span>, a <span class="persName">mio padre</span>, <span class="persName">alla maestra</span>: dove vanno le auto, i camion, i treni, in quale città, in quale mondo?</p>
			<p>Anche <span class="persName">Lila</span> non s’era mai mostrata particolarmente interessata, però quella volta organizzò ogni cosa. Mi disse di raccontare a <span class="persName">mia madre</span> che dopo la scuola saremmo andate tutte a casa della maestra per una festa di fine anno scolastico, e sebbene io cercassi di ricordarle che le maestre non avevano mai invitato tutte noi bambine a casa loro per far festa, lei disse che proprio per questo dovevamo dire così. L’avvenimento sarebbe sembrato tanto eccezionale che nessuno dei nostri genitori avrebbe avuto la faccia tosta di andare a chiedere a scuola se era vero o no. Mi fidai come al solito, e andò proprio come aveva detto lei. A casa mia ci credettero tutti, non solo <span class="persName">mio padre</span> e i miei fratelli, ma anche <span class="persName">mia madre</span>.</p>
			<p>La notte precedente non riuscii a dormire. Cosa c’era oltre il rione, oltre il suo perimetro stranoto? Alle nostre spalle si levavano una collinetta fittamente alberata e qualche rara costruzione a ridosso di binari luccicanti. Davanti a noi, oltre lo stradone, s’allungava una via tutta buche che costeggiava gli stagni. A destra, uscendo dal cancello, si distendeva il filo di una campagna senza alberi sotto un cielo enorme. A sinistra c’era un tunnel a tre bocche, ma se ci si arrampicava su fino ai binari della ferrovia, nelle belle giornate si vedeva, al di là di certe case basse e muri di tufo e una fitta vegetazione, una montagna celeste con una vetta più bassa e una un po’ più alta, che si chiamava Vesuvio ed era un vulcano.</p>
			<p>Ma niente di ciò che avevamo sotto gli occhi tutti i giorni, o che si poteva vedere inerpicandosi su per la collina, ci impressionava. Abituate dai libri di scuola a parlare con molta competenza di ciò che non avevamo mai visto, era l’invisibile che ci eccitava. <span class="persName">Lila</span> diceva che, proprio nella direzione del Vesuvio, c’era il mare. <span class="persName">Rino</span>, che c’era andato, le aveva raccontato che era acqua azzurra, sbrilluccicante, uno spettacolo bellissimo. La domenica, specialmente d’estate, ma spesso anche d’inverno, lui correva con gli amici a farci il bagno, e le aveva promesso di portarcela. Non era il solo, naturalmente, ad aver visto il mare, l’avevano visto anche altri che conoscevamo. Una volta ce ne avevano parlato <span class="persName">Nino Sarratore</span> e <span class="persName">sua sorella, Marisa</span>, con il tono di chi trovava normale che ci si andasse ogni tanto a mangiare i taralli e i frutti di mare. Anche <span class="persName">Gigliola Spagnuolo</span> c’era stata. <span class="persName">Lei</span>, <span class="persName">Nino</span>, <span class="persName">Marisa</span> avevano, per loro fortuna, genitori che portavano i figli a fare passeggiate molto lontano, non solo quattro passi ai giardinetti davanti alla parrocchia. I nostri non erano così, mancava il tempo, mancavano i soldi, mancava la voglia. Era vero che mi pareva di avere del mare una vaga memoria azzurrina, <span class="persName">mia madre</span> sosteneva di avermici portata da piccola, quando doveva fare le sabbiature alla gamba offesa. Ma a <span class="persName">mia madre</span> credevo poco e con <span class="persName">Lila</span>, che non ne sapeva niente, ammettevo di non saperne niente nemmeno io. Così lei progettò di fare come <span class="persName">Rino</span>, mettersi in cammino e andarci da sola. Mi convinse ad accompagnarla. Domani.</p>
			<p>Mi alzai presto, feci tutto come se dovessi andare a scuola, la zuppa di pane nel latte caldo, la cartella, il grembiule. Aspettai come al solito <span class="persName">Lila</span> davanti al cancello, solo che, invece di prendere a destra, attraversammo lo stradone e andammo a sinistra, verso il tunnel.</p>
			<p>Era mattina presto e faceva già caldo. C’era un odore forte di terra ed erba che si asciugavano al sole. Salimmo tra arbusti alti, per sentieri incerti che andavano verso i binari. Arrivate a un pilone dell’elettricità ci togliemmo i grembiuli e li mettemmo nelle cartelle, che nascondemmo tra i cespugli. Quindi filammo per la campagna, la conoscevamo benissimo e volammo eccitatissime per una china che ci portò a ridosso del tunnel. La bocca di destra era nerissima, non ci eravamo mai infilate dentro quell’oscurità. Ci prendemmo per mano e andammo. Era un passaggio lungo, il cerchio luminoso dell’uscita pareva lontano. Una volta abituate alla penombra vedemmo, stordite dal rimbombo dei passi, le righe d’acqua argentata che scivolavano lungo le pareti, le grandi pozzanghere. Procedemmo tesissime. Poi <span class="persName">Lila</span> lanciò un grido e rise per come il suono esplodeva violento. Subito dopo gridai <span class="persName">io</span> e risi a mia volta. Da quel momento non facemmo che gridare, insieme e separatamente: risate e grida, grida e risate, per il piacere di sentirle amplificate. La tensione si allentò, cominciò il viaggio.</p>
			<p>Avevamo davanti a noi tante ore in cui nessuno dei nostri familiari ci avrebbe cercato. Quando penso al piacere di essere liberi, penso all’inizio di quella giornata, a quando uscimmo dal tunnel e ci trovammo su una strada tutta dritta a perdita d’occhio, la strada che, secondo ciò che aveva detto Rino a Lila, a farla tutta si arrivava al mare. Mi sentii esposta all’ignoto con gioia. Niente di paragonabile alla discesa negli scantinati o all’ascesa fino alla casa di <span class="persName">don Achille</span>. C’era un sole nebuloso, un forte odore di bruciato. Camminammo a lungo tra muri crollati invasi dalle erbacce, edifici bassi da cui venivano voci in dialetto, a volte un clangore. Vedemmo un cavallo che calava cautamente giù da un terrapieno e attraversava la strada nitrendo. Vedemmo una donna giovane, affacciata a un balconcino, che si pettinava col pettine stretto per i pidocchi. Vedemmo molti bambini mocciolosi che smisero di giocare e ci guardarono minacciosamente. Vedemmo anche un uomo grasso in canottiera che sbucò da una casa diroccata, si aprì i calzoni e ci mostrò il suo pene. Ma non ci spaventammo di niente: <span class="persName">don Nicola</span>, il padre di <span class="persName">Enzo</span>, a volte ci faceva accarezzare il suo cavallo, i bambini erano minacciosi anche nel nostro cortile e c’era il vecchio don Mimì che ci mostrava il suo coso schifoso tutte le volte che tornavamo da scuola. Per almeno tre ore di cammino lo stradone che stavamo percorrendo non ci sembrò diverso dal segmento su cui ci affacciavamo ogni giorno. E non sentii mai la responsabilità della via giusta. Ci tenevamo per mano, avanzavamo fianco a fianco, ma per me, secondo il solito, era come se <span class="persName">Lila</span> fosse dieci passi più avanti e sapesse di preciso cosa fare, dove andare. Ero abituata a sentirmi la seconda in tutto e perciò ero sicura che a lei, che da sempre era la prima, fosse tutto chiaro: l’andatura, il computo del tempo a disposizione per andare e tornare, il percorso per arrivare al mare. La sentivo come se avesse tutto ordinato nella testa in modo tale che il mondo intorno non sarebbe riuscito mai a mettere disordine. Mi abbandonai con allegria. Ricordo una luce soffusa che pareva venire non dal cielo ma dalla profondità della terra, la quale però, a vederla in superficie, era povera, laida.</p>
			<p>Poi cominciammo a essere stanche, ad aver sete e fame. A quello non avevamo pensato. Lila rallentò, rallentai anch’io. La sorpresi due o tre volte mentre mi guardava come se si fosse pentita di farmi una cattiveria. Cosa stava succedendo? Mi accorsi che si girava spesso indietro e presi a girarmi anch’io. La sua mano cominciò a sudare. Da tempo alle spalle non avevamo più il tunnel, che era il confine col rione. La strada già percorsa ci era ormai poco familiare, come quella che continuava ad aprirsi davanti a noi. La gente pareva del tutto indifferente alla nostra sorte. E intanto ci cresceva intorno un paesaggio d’abbandono: bidoni ammaccati, legna bruciacchiata, carcasse d’auto, ruote di carretta coi raggi spezzati, mobili semidistrutti, ferraglia rugginosa. Perché <span class="persName">Lila</span> guardava indietro? Perché aveva smesso di parlare? Cosa c’era che non andava?</p>
			<p>Guardai meglio. Il cielo, che all’inizio era molto alto, si era come abbassato. Alle nostre spalle stava diventando tutto nero, c’erano nuvole grosse, pesanti, che poggiavano sopra gli alberi, i pali della luce. Davanti a noi, invece, la luce era ancora abbagliante, ma come incalzata ai lati da un grigiore violaceo che tendeva a soffocarla. Si sentirono tuoni lontani. Ebbi paura, ma ciò che mi spaventò di più fu l’espressione di <span class="persName">Lila</span>, per me nuova. Aveva la bocca aperta, gli occhi spalancati, guardava nervosamente avanti, indietro, di lato, e mi stringeva la mano molto forte. Possibile, mi chiesi, che abbia paura? Cosa le sta succedendo?</p>
			<p>Arrivarono i primi goccioloni, colpirono la polvere della strada lasciando piccole macchie marrone.</p>
			<p>«Torniamo» disse <span class="persName">Lila</span>.</p>
			<p>«E il mare?».</p>
			<p>«È troppo lontano».</p>
			<p>«E casa?».</p>
			<p>«Anche».</p><p>«Allora andiamo al mare».</p>
			<p>«No».</p>
			<p>«Perché?».</p>
			<p>La vidi agitata come non l’avevo mai vista. C’era qualcosa – qualcosa che aveva sulla punta della lingua ma non si decideva a dirmi – che all’improvviso le imponeva di trascinarmi in fretta a casa. Non capivo: perché non proseguivamo? C’era tempo, il mare non doveva essere distante, e che tornassimo a casa o seguitassimo ad andare avanti, ci saremmo bagnate lo stesso, se fosse venuta la pioggia. Era uno schema di ragionamento che avevo appreso da lei e mi stupivo che non lo applicasse.</p>
			<p>Una luce violacea spaccò il cielo nero, tuonò più forte. <span class="persName">Lila</span> mi diede uno strattone, mi ritrovai poco convinta a correre nella direzione del rione. Si levò il vento, i goccioloni diventarono più fitti, nel giro di pochi secondi si trasformarono in una cascata d’acqua. A nessuna di noi venne in mente di cercarci un riparo. Corremmo accecate dalla pioggia, gli abiti subito zuppi, i piedi nudi dentro sandali consunti che facevano poca presa sul terreno ormai fangoso. Corremmo finché avemmo fiato.</p>
			<p>Poi non ce la facemmo più, rallentammo. Lampi, tuoni, una lava d’acqua piovana correva ai bordi dello stradone, camion rumorosissimi passavano veloci sollevando ondate di fanghiglia. Facemmo la strada a passo svelto, il cuore in tumulto, prima sotto grandi rovesci, poi sotto una pioggia sottile, infine sotto un cielo grigio. Eravamo zuppe, i capelli incollati al cranio, le labbra livide, gli occhi spaventati. Riattraversammo il tunnel, andammo su per la campagna. Gli arbusti carichi di pioggia ci sfioravano facendoci rabbrividire. Ritrovammo le cartelle, mettemmo sugli abiti bagnati i grembiuli asciutti, ci avviammo verso casa. Tesa, gli occhi sempre bassi, Lila non mi diede più la mano.</p>
			<p>Capimmo presto che niente era andato come avevamo previsto. Il cielo s’era fatto nero sopra il rione in concomitanza con l’uscita da scuola. <span class="persName">Mia madre</span> era andata sotto scuola con l’ombrello per accompagnarmi alla festa dalla maestra. Aveva scoperto che non c’ero, che non c’era nessuna festa. Da ore mi stava cercando. Quando vidi da lontano la sua figura penosamente claudicante lasciai subito Lila perché non se la prendesse con lei e le corsi incontro. Non mi fece nemmeno parlare. Mi colpì a schiaffi e anche con l’ombrello, urlando che m’avrebbe ucciso se avessi fatto ancora una cosa del genere.</p>
			<p>Lila se la batté, a casa sua nessuno si era accorto di niente.</p>
			<p>In serata <span class="persName">mia madre</span> riferì tutto a <span class="persName">mio padre</span> e lo obbligò a picchiarmi. <span class="persName">Lui</span> si innervosì, di fatto non voleva, finirono col litigare. Prima le tirò uno schiaffo, poi, arrabbiato con se stesso, me le diede di santa ragione. Per tutta la notte cercai di capire cosa fosse realmente successo. Dovevamo andare al mare e non ci eravamo andate, le avevo buscate per niente. Si era verificata una misteriosa inversione di atteggiamenti: io, malgrado la pioggia, avrei continuato il cammino, mi sentivo lontana da tutto e da tutti, e la lontananza – avevo scoperto per la prima volta – mi estingueva dentro ogni legame e ogni preoccupazione; Lila s’era bruscamente pentita del suo stesso piano, aveva rinunciato al mare, era voluta tornare dentro i confini del rione. Non mi ci raccapezzavo.</p>
			<p>Il giorno dopo non l’aspettai al cancello, andai sola a scuola. Ci vedemmo ai giardinetti, lei mi scoprì i lividi sulle braccia e mi chiese cos’era successo. Feci spallucce, ormai era andata così.</p>
			<p>«T’hanno solo picchiata?».</p>
			<p>« E cosa mi dovevano fare?».</p>
			<p>«Ti mandano ancora a studiare il latino?».</p>
			<p>La guardai perplessa.</p>
			<p>Era possibile? Mi aveva trascinata con sé augurandosi che i miei genitori per punizione non mi mandassero più alla scuola media? O mi aveva riportata indietro in fretta e furia proprio per evitarmi quella punizione? O – mi chiedo oggi – aveva voluto in momenti diversi tutt’e due le cose?</p>
		</div>
		<div class="teidiv1" id="chapin17"><h3><span class="headingNumber">1.17. </span><span class="head">17.</span></h3>
			<p><span class="date">Facemmo insieme l’esame di licenza elementare.</span> Quando si rese conto che avrei dato anche quello di ammissione, perse energia. Accadde così una cosa che sorprese tutti: io superai entrambi gli esami con tutti dieci; <span class="persName">Lila</span> prese la licenza con tutti nove e otto in aritmetica.</p>
			<p>Non mi disse nemmeno una parola di rabbia o di scontento. Cominciò invece a fare comunella con <span class="persName">Carmela Peluso</span>, la figlia del falegname- giocatore, come se non le bastassi più. Nel giro di pochi giorni diventammo un trio, nel quale però <span class="persName">io</span>, che ero risultata la prima a scuola, tendevo a essere quasi sempre terza. Parlavano e scherzavano di continuo tra loro o, per meglio dire, <span class="persName">Lila</span> parlava e scherzava, <span class="persName">Carmela</span> ascoltava e si divertiva. Quando uscivamo a passeggio tra la parrocchia e lo stradone, <span class="persName">Lila</span> stava sempre al centro e noi due ai lati. Se mi accorgevo che lei tendeva ad accostarsi di più a <span class="persName">Carmela</span>, ne soffrivo e mi veniva voglia di tornarmene a casa.</p>
			<p>In quell’ultima fase era come stordita, sembrava vittima di un colpo di sole. Faceva già molto caldo e ci bagnavamo spesso la testa alla fontanella. Me la ricordo coi capelli e la faccia sgocciolante che voleva parlare di continuo di quando saremmo andate a scuola l’anno seguente. Era diventato il suo argomento preferito e lo affrontava come se fosse uno dei racconti che aveva intenzione di scrivere per diventare ricca. Quando parlava, adesso, di preferenza si rivolgeva a <span class="persName">Carmela Peluso</span>, che aveva preso la licenza con tutti sette e nemmeno lei aveva fatto l’esame di ammissione.</p>
			<p><span class="persName">Lila</span> era molto abile a raccontare, sembrava tutto vero, la scuola dove saremmo andate, i professori, e mi faceva ridere, mi faceva preoccupare.</p>
			<p>Una mattina però la interruppi.</p>
			<p>«<span class="persName">Lila</span>» le dissi, «tu non puoi andare alla scuola media, non hai fatto l’esame di ammissione. Né <span class="persName">tu</span> né <span class="persName">Peluso</span> ci potete andare».</p>
			<p>Si arrabbiò. Disse che ci sarebbe andata ugualmente, esame o non esame.</p>
			<p>«Anche <span class="persName">Carmela</span>?».</p>
			<p>«Anche».</p>
			<p>«Non è possibile».</p>
			<p>«E poi vedrai».</p>
			<p>Ma quelle mie parole dovettero darle uno scrollone forte. Da allora smise coi racconti sul nostro futuro scolastico e ridiventò silenziosa. Poi, con una repentina determinazione, si mise a tormentare tutti i suoi familiari gridando che voleva studiare il latino come l’avremmo studiato <span class="persName">io</span> e <span class="persName">Gigliola</span> Spagnuolo. Se la prese soprattutto con <span class="persName">Rino</span>, che aveva promesso di aiutarla ma non l’aveva fatto. Era inutile spiegarle che ormai non c’era più niente da fare, diventava ancora più irragionevole e più cattiva.</p>
			<p><span class="date">All’inizio dell’estate</span> mi cominciò un sentimento difficile da ordinare in parole. La vedevo nervosa, aggressiva com’era sempre stata, ed ero contenta, la riconoscevo. Ma sentivo anche, dietro i suoi vecchi modi, una pena che mi infastidiva. Soffriva, e il suo dolore non mi piaceva. La preferivo quand’era diversa da me, molto lontana dalle mie ansie. E il disagio che mi dava scoprirla fragile si mutava per vie segrete in un bisogno mio di superiorità. Appena potevo, cautamente, in specie quando con noi c’era <span class="persName">Carmela Peluso</span>, trovavo il modo di ricordarle che avevo preso una pagella migliore della sua. Appena potevo, cautamente, le segnalavo che io sarei andata alla scuola media e lei no. Smettere di essere seconda, superarla, per la prima volta mi sembrò un successo. Dovette accorgersene e diventò ancora più aspra, ma non con me, con i suoi familiari.</p>
			<p>Spesso, mentre aspettavo che venisse giù in cortile, sentivo i suoi strilli che arrivavano dalle finestre. Lanciava insulti nel dialetto peggiore della strada, così grevi che a sentirli mi venivano pensieri d’ordine e di rispetto, non mi pareva giusto che trattasse i grandi a quel modo, anche suo fratello. Certo, <span class="persName">il padre, Fernando lo scarparo,</span> quando gli prendevano i cinque minuti diventava cattivo. Ma a tutti i padri venivano le furie. Tanto più che il suo, quando lei non lo provocava, era un uomo gentile, simpatico, gran lavoratore. Assomigliava di faccia a un attore che si chiamava Randolph Scott, ma senza alcuna finezza. Era più grezzo, niente colori chiari, aveva una barbaccia nera che gli cresceva fin sotto gli occhi e certe mani larghe e corte solcate di sporco a ogni piega e sotto le unghie. Scherzava volentieri. Le volte che andavo a casa di Lila mi prendeva il naso tra indice e medio e fingeva di staccarmelo. Voleva farmi credere che me l’avesse rubato e che ora il naso gli si agitasse prigioniero tra le dita con l’intenzione di scappare e tornarmi in faccia. Questo lo trovavo divertente. Ma se <span class="persName">Rino</span> o <span class="persName">Lila</span> o gli altri figli lo facevano arrabbiare, a sentirlo dalla strada mi spaventavo anch’io.</p><p>Non so cosa successe, un pomeriggio. Nella stagione calda restavamo all’aperto fino all’ora di cena. Quella volta Lila non si faceva vedere, andai a chiamarla sotto le sue finestre, che erano a pianterreno. Gridavo: «Lì, Lì, Lì», e la mia voce si sommava a quella altissima di <span class="persName">Fernando</span>, a quella alta di <span class="persName">sua moglie</span>, a quella insistente della <span class="persName">mia amica</span>. Sentii con chiarezza che era in atto qualcosa che mi atterriva. Dalle finestre arrivava un napoletano sguaiato e il fracasso di oggetti spaccati. All’apparenza non era niente di diverso da quello che accadeva in casa mia quando <span class="persName">mia madre</span> si arrabbiava perché i soldi non bastavano e <span class="persName">mio padre</span> si arrabbiava perché lei aveva già speso la parte di stipendio che le aveva dato. In realtà c’era una differenza sostanziale. <span class="persName">Mio padre</span>M si conteneva persino quando era furioso, diventava violento in sordina, impedendo alla voce di esplodere anche se gli si gonfiavano ugualmente le vene del collo e gli si infiammavano gli occhi. <span class="persName">Fernando</span> invece urlava, rompeva cose, e la rabbia si autoalimentava, non riusciva a fermarsi, anzi i tentativi che faceva la moglie per bloccarlo lo rendevano più furibondo e se pure non ce l’aveva con lei finiva per picchiarla. Insistevo, quindi, nel chiamare <span class="persName">Lila</span> anche per tirarla fuori da quella tempesta di grida, di oscenità, di rumori della devastazione. Gridavo: «Lì, Lì, Lì» ma lei – la sentii – non smise di insultare suo padre.</p>
			<p>Avevamo dieci anni, a momenti ne avremmo fatti undici. Io stavo diventando sempre più piena, <span class="persName">Lila</span> restava piccola di statura, magrissima, era leggera e delicata. All’improvviso le grida cessarono e pochi attimi dopo la mia amica volò dalla finestra, passò sopra la mia testa e atterrò sull’asfalto alle mie spalle.</p>
			<p>Restai a bocca aperta. <span class="persName">Fernando</span> si affacciò continuando a strillare minacce orribili contro <span class="persName">la figlia</span>. L’aveva lanciata come una cosa.</p>
			<p>La guardai esterrefatta mentre provava a risollevarsi e mi diceva con una smorfia quasi divertita:</p>
			<p>«Non mi sono fatta niente».</p>
			<p>Ma sanguinava, si era spezzata un braccio.</p>
		</div>
		<div class="teidiv1" id="chapin18"><h3><span class="headingNumber">1.18. </span><span class="head">18.</span></h3>
			<p>I padri potevano fare quello e altro alle bambine petulanti. Dopo, <span class="persName">Fernando</span> diventò più cupo, più lavoratore del solito. Per tutta l’estate capitò spesso che <span class="persName">io</span>, <span class="persName">Carmela</span> e <span class="persName">Lila</span> passassimo davanti alla sua botteguccia, ma mentre <span class="persName">Rino</span> ci faceva sempre un cenno allegro di saluto, <span class="persName">lo scarparo</span>, finché <span class="persName">la figlia</span>finché ebbe il braccio ingessato, nemmeno la guardò. Si vedeva che era dispiaciuto. Le sue violenze di padre erano poca cosa se confrontate con la violenza diffusa nel rione. Al bar Solara, col caldo, tra perdite al gioco e ubriachezze moleste, si arrivava spesso alla disperazione (parola che in dialetto significava aver perso ogni speranza, ma anche, insieme, essere senza un soldo) e quindi alle mazzate. <span class="persName">Silvio Solara</span>, il padrone, grosso, una pancia imponente, occhi blu e la fronte altissima, aveva un bastone scuro dietro il banco con cui non esitava a colpire chi non pagava le consumazioni, chi aveva chiesto prestiti e alla scadenza non voleva restituirli, chi faceva patti di qualche genere ma non li manteneva, e spesso era aiutato dai suoi figli, <span class="persName">Marcello</span> e <span class="persName">Michele</span>, ragazzi dell’età del <span class="persName">fratello di Lila</span>, che però colpivano ancora più duramente del padre. Lì le mazzate si davano, si ricevevano. Poi gli uomini tornavano a casa inaspriti dalle perdite al gioco, dall’alcol, dai debiti, dalle scadenze, dalle botte, e alla prima parola storta picchiavano i familiari, una catena di torti che generava torti.</p>
			<p><span class="date">Nel bel mezzo di quella stagione lunghissima </span> successe un fatto che sconvolse tutti, ma che su <span class="persName">Lila</span> ebbe un effetto particolare. <span class="persName">Don Achille</span>Don Achille, il terribile <span class="persName">don Achille</span>, fu ammazzato in casa sua nel primo pomeriggio di una giornata d’agosto sorprendentemente piovosa.</p>
			<p>Era in cucina, aveva appena aperto la finestra per far entrare l’aria fresca della pioggia. S’era alzato dal letto apposta, interrompendo la controra. Indossava un pigiama celeste molto usurato, ai piedi aveva solo calzini d’un colore gialliccio annerito ai calcagni. Appena aprì la finestra gli arrivò in faccia uno sbuffo di pioggia e sul lato destro del collo, proprio a mezza strada tra la mandibola e la clavicola, un colpo di coltello.</p>
			<p>Il sangue gli schizzò dal collo e colpì una pentola di rame appesa alla parete. Il rame era così luccicante che il sangue pareva una macchia di inchiostro da cui – ci raccontava Lila – con andamento incerto, colava una riga nera. L’assassino – ma lei propendeva per un’assassina – era entrato senza scasso, in un’ora in cui i bambini e i ragazzi erano per strada e i grandi, se non si trovavano al lavoro, riposavano. Aveva aperto sicuramente con una chiave falsa. Sicuramente aveva intenzione di colpirlo al cuore mentre dormiva, ma l’aveva trovato sveglio e gli aveva dato quel colpo alla gola. <span class="persName">Don Achille</span>Don Achille s’era girato, con la lama tutta immersa nel collo, gli occhi sbarrati e il sangue che gli usciva a fiumi e colava sul pigiama. Quindi era caduto in ginocchio e poi faccia a terra.</p>
			<p>L’assassinio aveva così impressionato <span class="persName">Lila</span>, che quasi ogni giorno, seria, aggiungendo sempre nuovi dettagli, ce ne imponeva il racconto come se fosse stata presente. Sia io che <span class="persName">Carmela Peluso</span>, a sentirla, ci spaventavamo, <span class="persName">Carmela</span> addirittura non ci dormiva la notte. Nei momenti più terribili, quando la riga nera di sangue colava lungo la pentola di rame, gli occhi di <span class="persName">Lila</span> diventavano due fessure feroci. Di sicuro s’immaginava che il colpevole fosse femmina solo perché le veniva più facile immedesimarsi.</p>
			<p>In quel periodo andavamo spesso a casa dei Peluso a giocare a dama e a tris, a <span class="persName">Lila</span> era venuta quella passione. <span class="persName">La madre di Carmela</span> ci faceva entrare in camera da pranzo, dove tutti i mobili erano stati fatti dal marito quando <span class="persName">don Achille</span>don Achille non gli aveva ancora tolto i suoi arnesi di falegname e la bottega. Ci mettevamo sedute al tavolo, che era collocato tra due buffè con specchi, e giocavamo. <span class="persName">Carmela</span> mi era sempre più antipatica, ma facevo finta di essere sua amica almeno quanto lo ero di <span class="persName">Lila</span>, anzi, in qualche circostanza lasciavo credere addirittura di tenere più a lei. In compenso mi era molto simpatica <span class="persName">la signora Peluso</span>. Lavorava alla Manifattura del tabacco, ma da qualche mese aveva perso il lavoro e stava sempre in casa. Era comunque nella buona e nella cattiva sorte una persona allegra, grassa, con un gran seno, le guance accese da due vampe rosse, e sebbene i soldi scarseggiassero aveva sempre qualcosa di buono da offrirci. Anche il marito pareva un po’ più tranquillo. Adesso faceva il cameriere in una pizzeria, e si sforzava di non andare più al bar Solara a perdere a carte il poco che guadagnava.</p>
			<p>Una mattina stavamo nella camera da pranzo a giocare a dama, <span class="persName">io</span> e <span class="persName">Carmela</span>Carmela contro <span class="persName">Lila</span>Lila. Eravamo sedute al tavolo, noi due da un lato, lei dall’altro. Sia alle spalle di Lila che alle spalle mie e di Carmela c’erano i mobili con gli specchi, identici. Erano di legno scuro e con la cornice a volute. Guardavo noi tre riflesse all’infinito e non riuscivo a concentrarmi sia per tutte quelle immagini nostre che non mi piacevano, sia per le grida di <span class="persName">Alfredo Peluso</span>, che quel giorno era molto nervoso e se la prendeva con <span class="persName">la moglie Giuseppina</span>.</p>
			<p>A un certo punto bussarono alla porta e andò ad aprire <span class="persName">la signora Peluso</span>. Esclamazioni, grida. Noi tre ci affacciammo nel corridoio e vedemmo i carabinieri, figure che temevamo molto. I carabinieri afferrarono <span class="persName">Alfredo</span> e se lo portarono via. Lui si sbracciava, urlava, chiamava per nome i figli, <span class="persName">Pasquale</span>, <span class="persName">Carmen</span>, Ciro, Immacolata, si afferrava ai mobili fatti con le sue mani, alle sedie, a <span class="persName">Giuseppina</span>, giurava che non aveva ammazzato <span class="persName">don Achille</span>, che era innocente. Carmela piangeva disperata, piangevano tutti, mi misi a piangere anch’<span class="persName">io</span>. <span class="persName">Lila</span> no, <span class="persName">Lila</span> fece quello sguardo che aveva fatto anni prima per <span class="persName">Melina</span>, ma con qualche differenza: ora, pur restando ferma, pareva essere in movimento insieme ad <span class="persName">Alfredo Peluso</span> che lanciava urla roche, aaaah, spaventose.</p>
			<p>Fu la cosa più terribile a cui assistemmo nel corso della nostra infanzia, mi impressionò molto. <span class="persName">Lila</span> si preoccupò di <span class="persName">Carmela</span>, la consolò. Le diceva che, se davvero era stato <span class="persName">suo padre</span>, aveva fatto benissimo a uccidere <span class="persName">don Achille</span>, ma che a parer suo non era stato lui: di sicuro era innocente e presto sarebbe scappato di prigione. Parlottavano insieme continuamente e se mi accostavo se ne andavano un po’ più in là per evitare che sentissi.</p>
		</div>
	</div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> 
	</div>
	<address>Elena Ferrante. Date: 2011<br /><!--
	  Generated from index.xml using XSLT stylesheets version 7.52.0
	       based on http://www.tei-c.org/Stylesheets/
	       on 2022-10-07T14:43:38Z.
	       SAXON HE 10.6.
		 --></address>
		</div>
	</body>
	</html>
